	{img:captian_blud.png}


>	I. Челюста на Дракона

	Това беше един великолепен кораб от класа на фрегатите, изработен изящно не само във формите си, но също така и в детайлите, с изключителна грижа и любов, която испанските строители нерядко полагаха. Той беше наречен „Сан Фелипе“, сякаш за да съчетае благочестието с лоялността, и бе оборудван с претенциозност, за да подхожда както на красотата, така и на формите си. Огромната каюта, обляна от слънчева светлина идваща от високите прозорци на кърмата измайсторени от рог, които сега стояха широко отворени над леките вълни, беше обзаведена луксозно от мебели с богата дърворезба, завеси от зелена дамаска и позлатени отделения. Тук Питър Блъд, сегашният й собственик, навеждайки се над испанеца, който се бе отпуснал на дивана близо до един шкаф, за в момента се бе върнал към първоначалния си занаят на хирург. Ръцете му бяха силни, сръчни и добре развити, деликатни в движенията си като на жена и бяха току-що сменили превръзката на бедрото на испанеца, където счупена кост беше пробила плътта му. След като направиха и последната корекция на ремъците, с които се държеше шината, той се изправи и с кимване отпрати слугата негър, който беше негов помощник.
	— Сега вече е по-добре, дон Иларио. — Той говореше тихо на испански, който беше безупречен и дори изящен. — Сега мога да ви дам думата си, че отново ще ходите на краката си.
	Бледата усмивка разпръсна част от сенките, които страданието бе издълбало в патрицианската физиономия на пациента му.
	— За това — каза той — благодаря на Бога и на вас. Цяло чудо — добави той.
	— Никакво чудо. Просто обикновена операция.
	— Ах! Но тогава значи е хирургът? Там трябва да е чудото. Ще ми повярват ли хората, когато разкажа, че отново съм бил спасен от капитан Блъд?
	Питър Блъд, висок и подвижен, тъкмо навиваше ръкавите на фината си риза. Очите му, толкова изненадващо сини под черните вежди и орлов нос, лице загоряло до цвят на махагон, отвърна сериозно на своя гост.
	— Веднъж станал хирург, винаги ще си остана хирург, — каза той, сякаш за обяснение. — Аз бях хирург някога, както може би сте чували.
	— Както и току-що открих това за себе си, и за моя голяма облага. Но чрез каква странна алхимия на съдбата един хирург е станал пират?
	Капитан Блъд се усмихна замислено.
	— Неприятностите ми дойдоха от това, че се замислих само — както във вашия случай — за задължението на един хирург, да гледа в ранения човек пациент, без да се интересува как е стигнал до раните си. Беше един беден бунтовник, който се би срещу херцога на Монмаут. „Който помага на бунтовник, той сам е бунтовник“. Така повелява законът на християните. Хванаха ме на местопрестъплението като превързвах раните му и за това бях осъден на смърт. Наказанието беше смекчено, не поради някаква милост. В плантациите бяха необходими роби. С кораб и с още други нещастници като мен, бях пренесен през океана, за да бъда продаден в Барбадос. Избягах и мисля, че трябва да съм умрял някъде по времето, когато се роди капитан Блъд. Но духът на хирурга все още живее в тялото на пирата, както открихте, дон Иларио.
	— За моя голяма полза и с дълбока благодарност. И духът ви все още практикува опасната професия, която е убила хирурга?
	— Ах! — Живите очи го изгледаха изпитателно, забелязаха руменината по бледите скули на испанеца и странното изражение на погледа му.
	— И не се ли страхувате, че историята може да се повтори?
	— Не ме е страх от нищо — каза капитан Блъд и посегна към палтото си. Той оправи на раменете черната си сатенена дреха, богата на сребърна дантела, изглади пред огледалото скъпия мехлин около врата си, разтърси къдриците на черната си перука и се изпъна напред, елегантно въплъщение на мъжественост, по-подходящо за преддверията на Ескуриал, отколкото за квартердека на един пиратски кораб.
	— Сега трябва да си починете и да се опитате да заспите, докато камбаната не удари в осем часа. Не показвате признаци на треска, но спокойствието все още е моята най-добра рецепта за вас.
	Пациентът обаче не показа склонност към спокойствие.
	— Дон Педро… Преди да си тръгнете… почакайте. Тази ситуация ме кара да се срамувам. Не мога да ви лъжа така, тъй като също така имам и такова голямо задължение към вас. Аз не ви казах цялата истина.
	Гладко избръснатите устни на Блъд се извиха в иронична усмивка.
	— Аз лично го намирам за удобно понякога.
	— Ах, но това е твърде различно! Честта ми се бунтува. — Внезапно, тъмните му очи срещнаха тези на капитана и той продължи: — Познавате ме само като един от четиримата корабокрушенци испанци, които спасихте от скалата на Сейнт Винсент Кийс и великодушно се ангажирахте да акостирате в Сан Доминго. Честта ми настоява, че трябва да знаете повече.
	Блъд изглеждаше леко развеселен.
	— Съмнявам се дали бихте могли да добавите нещо към знанията ми. Вие сте дон Иларио де Сааведра, новият губернатор на Испаньола. Преди бурята, която разби вашият кораб, който беше част от ескадрилата на маркиз Риконете, който трябва да ви сътрудничи в Карибите в унищожаването на онзи дяволски пират и разбойник, този враг на Бога и Испания, чието име е Питър Блъд.
	Безизразното лице на дон Иларио издаде израза на удивлението му.
	— _Virgen Santisima!*_ Та вие знаете дори и това?
	[* Пресвета Дево!]
	— С похвално благоразумие сложихте писмото за назначението ви в джоба си, когато корабът ви беше на път да потъне. С не по-малко похвално благоразумие го прочетох скоро след като се качихте на борда ми. Ние не сме много придирчиви в моя занаят.
	Ако простото обяснение премахна едно удивление, то го замени с друго.
	— И въпреки това вие не само ми помогнахте, а даже и всъщност ме докарахте до Сан Доминго! Тогава изражението му се промени. — А, разбирам. Доверявате се на моята благодарност и…
	Но там капитан Блъд го прекъсна.
	— Благодарност? — Той се засмя. — Това е последното нещо, на което бих се доверил. Не вярвам на нищо друго, освен на себе си, сър. Казах ви, че не ме е страх от нищо. Вашето задължение не е към пиратите, а към хирурга, а това е задължението към един призрак. Така че го отхвърлете. Не тревожете ума си с проблеми къде е вашият дълг, дали е към мен или към вашия крал. Предупреден съм. Това ми е достатъчно. Дайте си мир и спокойствие, дон Иларио.
	Той си тръгна, оставяйки испанеца объркан и озадачен. Излизайки на палубата, където около двадесет от неговите пирати, половината от цялата рота на кораба, бездействаха, той долови мирис на буря във въздуха, който преди това беше свеж и чист. Времето не беше се стабилизирало след урагана, който се бе развихрил преди около десетина дни, на следния ден, от който той спаси ранения дон Иларио и тримата му спътници от скалистия остров, върху който ги беше изхвърлила бурята. Благодарение на тези силни насрещни ветрове, с периодично затаено спокойствие, „Сан Фелипе“ все още не беше по-близо до крайната си цел на около двайсет мили южно от Саона. Сега той едва пълзеше над леко надигащо се маслено море обагрено в най-тъмно виолетово, а платната му последователно се издуваха и увисваха. Далечните планини на Испаньола от десния му борд, които по-рано се виждаха ясно, сега бяха изчезнали зад пепелявата мъгла. Чафинч, неговия кормчия и навигатор, бе застанал близо до реята на горната палуба и му заговори, когато той мина покрай него.
	— Предстоят ни още неприятности, капитане. Започвам да се съмнявам дали някога ще стигнем до Сан Доминго. Имаме вече паднал човек зад борда.

	* * *

	Що се отнася до неприятностите, Чафинч не сбърка.
	Задуха силен вятър от запад и по обяд предизвика такава буря, че леко изразеното му съмнение, че някога корабът ще стигне до Сан Доминго, се поде съвсем сериозно от всеки един човек на екипажа. Под пороен дъжд, и трясък на гръмотевици, могъщото море биеше яростно по кораба. „Сан Фелипе“ се бореше с бурята, която го носеше неотлъчно на северозапад. Едва когато се разсъмна и последната част от урагана премина покрай него, оставяйки го, да се носи върху черното море от дълги и гладки вълни, да огледа щетите си и да прегледа раните си. Мачтата на задната палуба беше пречупена и реите, които я държаха бяха изчезнали заедно с нея зад борда. Една от лодките беше запратена в средата на кораба, а някои части от останките на друга лежаха заплетени във въжетата на предната мачта. Но от всичко, което беше претърпял на палубата, най-сериозната повреда беше на гротмачтата. Тя бе изтръгната и бе не просто безполезна, но и източник на голяма опасност. Въпреки всичко това обаче те можеха да кажат, че бурята почти ги бе отвела до местоназначението им. На по-малко от пет мили напред, на север, се издигаше Ел Росарио, отвъд който лежеше Сан Доминго. В испанските води на това пристанище и под оръдията на крепостта на Крал Филип дон Иларио, даже само заради себе си, трябваше да им осигури безопасно преминаване.
	Беше още ранна утрин, блеснала и искряща след бурята, когато очуканият кораб, с вдигнати предни платна, които се издуваха на светлината, но без друго знаме на гротмачтата си, освен знамето на Кастилия на върха й, се олюля покрай естествения вълнолом, който наводненията на Озама отдавна бяха разяли, премина през тесния източен проход, известен като Челюстта на Дракона и влезе в пристанището на Сан Доминго. Той премина на осем фатома близо до брега, който имаше изграден пристан от корали, образувайки остров, четвърт миля широк и почти една миля дълъг, с плитък хребет по средата, увенчан от няколко групи зелени палми. Тук „Сан Фелипе“ хвърли котва и отправи оръдеен изстрел, за да поздрави най-благородния град на Нова Испания от просторното му пристанище. Бял и хубав този град стоеше сред изумрудената си среда от просторни савани, сред площади, дворци и църкви, които може би са били пренесени от Кастилия и доминиран от кулата на катедралата, която все още пазеше праха на Колумб. Настъпи раздвижване по протежението на белоснежния бряг и скоро низ от лодки забързаха към „Сан Фелипе“, водени от позлатен шлеп с двадесет гребла, развяващ червено-жълтото знаме на Испания. Под червена палатка, украсена със злато, седеше едър, мургав господин със синя челюст в бледокафяви тафти и широка шапка с перо, който хриптеше и се потеше и скоро се изкачи по стълбата до горната палуба на „Сан Фелипе“. Там капитан Блъд, в черно-сребристото си великолепие, стоеше за да го посрещне до носилката, на която безпомощният дон Иларио беше изнесен от каютата си. При него стояха тримата претърпели корабокрушение спътници, а за фон имаше група пирати, пременени в шапки и корсети, за да изглеждат като испански пехотинци, застанали с подредени мускети. Но дон Клементе Педросо, пенсиониращият се губернатор, когото дон Иларио дойде да смени, не беше измамен. Преди година край Пуерто Рико, на палубата на един галеон, на който капитан Блъд се беше качил и превзел, Педросо беше застанал лице в лице с пирата, а лицето на Блъд не се забравяше лесно. Дон Клементе внезапно спря. В мургавото му крушовидно лице се появи смесица от страх и ярост.
	По граждански, с шапка с перо в ръка, капитанът му се поклони.
	— Мисля, че паметта на Ваше Превъзходителство ми прави чест. Но не си мислете, че плавам под фалшив флаг. Той посочи високо към знамето, което се вееше на „Сан Фелипе“, това е просто форма на учтивост на моето посещение. То се дължи на присъствието на борда на дон Иларио де Сааведра, новия губернатор на Испаньола на крал Филип.
	Дон Клементе сведе очи към бледото гордо лице на мъжа на носилката и остана безмълвен, дишайки шумно, докато дон Иларио с няколко думи обясни ситуацията и му предостави заповедта, която все още беше четлива, макар и за съжаление от части повредена от морската вода. Тримата испанци, които бяха спасени с него, също бяха потвърждение на думите му и също така и уверението, че всички по-нататъшни доказателства ще бъдат предоставени от маркиз Риконете, Адмиралът на Презокеанския флот, чиято ескадра много скоро трябваше да пристигне в Сан Доминго.
	Дон Клементе слушаше с намръщено и мълчаливо лице, той прегледа мисията на новия губернатор. След това се опита, от благоразумие, да обвие в студено достойнство яростта, която ситуацията и гледката на капитан Блъд събудиха у него. Но той явно бързаше да си тръгне.
	— Моята лодка, дон Иларио, се намира на ваше разположение. Мисля, че няма какво повече да ни задържа тук.
	И той обърна гръб, с презрение и достойнство на капитан Блъд.
	— Нищо. Каза дон Иларио — Освен изразите на благодарност към моя спасител и осигуряване на възнаграждението му.
	Дон Клементе, без да се обръща, отговори кисело:
	— Естествено, предполагам, че е необходимо да му се позволи свободно преминаване.
	— Би трябвало да се засрамя от толкова бедно и скъперническо възнаграждение, — каза дон Иларио, — особено в сегашното състояние на неговия кораб. Това е не голямо възнаграждение за голямата услуга, която ми оказа, за да му позволя да се снабди тук с дървен материал, вода и прясна храна и лодки, за да замени онези, които е изгубил. Освен това трябва да му бъде предоставено убежище в Сан Доминго, за да извърши ремонта си.
	Капитан Блъд се намеси.
	— За тези ремонти няма да има нужда да безпокоя Сан Доминго. Пристанът на острова ще ми е достатъчен и с ваше разрешение, дон Клементе, аз временно ще го завладея.
	Дон Клементе, който стоеше разярен по време на съобщението на дон Иларио, сега се обърна към него и избухна.
	— С позволение? — извика той с пожълтяло лице. — Благодаря на Бог и Неговите Светии, че съм освободен от този срам, тъй като дон Иларио е вече губернатор.
	Сааведра се намръщи. Той каза с вяла строгост.
	— Това го запазете за себе си и ако обичате, дон Клементе, също така и смекчете тона си.
	— О, слуга съм на Ваше Превъзходителство. — Бившият губернатор се поклони с ярост и ирония. — Разбира се, вие решавате колко дълго този враг на Бога и на Испания ще се радва на гостоприемството и защитата на Негово Католическо Величество.
	— Колкото му е необходимо, за да извърши ремонта си.
	— Разбирам. И след като той бъде завършен, той, разбира се, ще бъде свободен да напусне, за да може да продължи да тормози и ограбва корабите на Испания? — С хладен тон попита Сааведра.
	— Той има думата ми, че ще бъде свободен да си отиде и че четиридесет и осем часа след това няма да има преследване или други мерки срещу него.
	— И той има думата ви за това? По дяволите! Той има вашата дума…
	— И сега ми хрумна, че би било разумно да имам и твоята дума, приятелю. — Намеси се кротко капитан Блъд.
	Той не беше подтикнат от страх за себе си, а само от щедростта към дон Иларио, да обедини отговорността на стария и на новия губернатор така, че дон Клементе да не може след това да докара на наследника си злините, на които Блъд го смяташе за напълно способен.
	Дон Клементе беше ужасен. Той яростно размаха дебелите си ръце.
	— Думата ми! Думата ми! — Той се задави от ярост. Лицето му се поду, сякаш щеше да се пръсне. — Мислите ли, че ще дам думата си на пират и мошеник? Мислите си…
	— О, както желаете. Ако предпочитате, мога да ви сложа под палубата окован във вериги и да задържа и вас, и дон Иларио на борда, докато не съм готов да отплавам отново.
	— Но това е безобразие!
	Капитан Блъд сви рамене.
	— Можете да го наречете и така. Аз го наричам задържане на заложници.
	Дон Клементе го изгледа с още по-голяма злоба.
	— Трябва да протестирам. Под невъзможност…
	— Няма никаква невъзможност. Ще ми дадете думата си или ще ви окова. Имате свободен избор. Къде е невъзможността?
	Тогава дон Иларио се намеси.
	— Спокойно сър, спокойно! Този спор е ужасно безсмислен. Ще дадете думата си, сър, или ще си поемете последствията.
	И така, въпреки цялата си горчивина, дон Клементе изтърпя неохотното обещание да бъде изтръгнато от него. След това, в контраст с гневното му заминаване, беше любезното сбогуване на дон Иларио, когато се канеха да спуснат леглото му с въжета до чакащата го до борда лодка. Двамата с капитан Блъд се разделиха с взаимни комплименти и изрази на добра воля, за които беше напълно ясно, че не би трябвало да възпрепятстват активната враждебност, наложена от задължението на дон Иларио, след като примирието приключи.
	Блъд се усмихна, докато гледаше червения шлеп с отпуснат флаг, който плуваше с греблата си през пристанището към бряга. Някои от по-малките лодки вървяха с него. Други, натоварени с плодове и зеленчуци, прясно месо и риба, останаха на границата на Сан Фелипе, донякъде загрижени и обезпокоени да разменят стоките си, от възможността да бъдат ограбени от пиратите.
	Волферстон, едноокият гигант, който бе споделил бягството на Блъд от Барбадос и оттогава беше един от най-близките му съратници, се облегна до него на фалшборда.
	— Надявам се, че няма да се доверите твърде много на думите на онзи отпуснат губернатор със синьо лице?
	— О, страшно си подозрителен по природа, Нед. Нали се закле вече и бихте ли му направили нещо лошо, ако заподозрете неговата добросъвестност? Срамувам се за теб, Нед, но въпреки всичко, добре ще е да премахнем изкушението му, като се укрепим тук на тоя остров.
	Те се заеха с това веднага с бързината и експертната дейност, на която бяха способни. Бяха построени проходи, свързващи кораба с острова, и върху тази ивица пясък и корали те наредиха двадесет и четирите оръдия на „Сан Фелипе“ и така постановиха контрола на пристанището. Те издигнаха и палатка от платно, отсякоха няколко палми, за да обработят стълбовете им, направиха ковачница и след като свалиха повредената мачта, я изтеглиха на брега, за да я поправят там. Междувременно дърводелците на борда се заеха да поправят щетите по палубата, докато групи от пирати в трите лодки, предоставени им по заповед на дон Иларио, отидоха да набавят дърва и вода от местата, където се продаваше тая стока, за която капитан Блъд плати щедро.
	В продължение на два дни те работиха без смущения или разсейване. Когато на сутринта на третия ден дойде опасността, тя не беше насочена от пристанището или от града пред тях, а дойде от откритото море зад гърба им.
	Капитан Блъд беше излязъл на брега при изгрев-слънце, за да може от върха на билото да наблюдава приближаващата се опасност. С него отидоха Волферстон, Чафинч и Хагторп, джентълменът от Западната Провинция, който също бе споделил тяхната съдба и Огъл, който навремето е бил артилерист в Кралския Флот.
	На по-малко от миля те видяха ескадра от пет големи кораба, които се приближаваха с храброст, която се излъчваше от разветите знамена и по-малките флагове, всичките им платна се издуваха от лекия, но усилващ се утринен вятър. Още докато се взираха, бял облак дим разцъфна като карфиол по фланга на водещия галеон и гърмежът на поздравителния изстрел събуди града, който все още едва се раздвижваше.
	— Прекрасна гледка — каза Чафинч.
	— За поет или капитан — каза Блъд. — Но аз не съм нито едното нито другото тази сутрин. Мисля, че това трябва да е адмиралът на Презокеанския флот на Крал Филип, маркиз Риконете.
	— А той не е обещавал и дума да не ни тормози — беше мрачното и ненужно напомняне на Волферстон.
	— Но аз ще се погрижа да го направи, преди изобщо да го пуснем да мине през Челюста на Дракона.
	Блъд се завъртя на петите си, сви дланите си на фуния и извика през тях рязко и ясно заповедите си към двамата или трима пирати, които също стояха втренчени, малко зад тях, до пушките. Мигновено ръцете им започнаха да изпълняват заповедите му и през следващите пет минути всичко беше суета от вдигане и дърпане, за да изтеглят двата топа от кърмата на „Сан Фелипе“ до върха на билото. Бяха средно големи оръдия с обсег от цяла миля и половина и бяха на поставени на мястото им едва след като Огъл успя да прегледа едното от тях. При издадената команда от Блъд той стреля с оръдието и изпрати трийсетфунтовото гюле напречно на носа на настъпващия адмиралски кораб, на около три четвърт миля.
	Едва ли е имало сигнал, на който да е било отреагирано по-бързо. Каквото и да е било удивлението на маркиз Риконете от този гръм от ясно небе, той веднага направи завой с кораба си. Кормилото беше завъртяно силно и корабът се завъртя и силно наклони на лявата си страна с лениво развяващи се платна. Над огрените от слънцето води се чу звук на тръба и четирите кораба, които го следваха, извършиха същата маневра. След това от флагманския кораб на адмирала беше спусната лодка, която се приближи към рифа, за да проучи това знамение.
	Питър Блъд, заедно с Чафинч и половин дузина пирати, беше вече на ръба на брега до самата вода, когато лодката заседна там. Волферстон и Хагторп бяха заели позиция от другата страна на острова, за да наблюдават пристанището и пристана, който сега се бе раздвижил като разровен мравуняк. Елегантен млад офицер слезе на брега, за да поиска от името на адмирала обяснение за зловещия поздрав, който бе получил.
	— Тук преустройвам кораба си с разрешението на дон Иларио де Сааведра, в замяна на малка услуга, която имах честта да му направя, когато наскоро претърпя корабокрушение. Преди да мога да позволя на адмирала на Презокеанския флот да влезе в това пристанище, трябва да получа неговото потвърждение за гаранцията на дон Иларио и неговото обещание, че ще ме остави спокойно да завърша ремонта си.
	Младият офицер се стегна от възмущение.
	— Това са невероятни думи, сър. Кой сте вие?
	— Казвам се Блъд. Капитан Блъд, на вашите услуги.
	— Капитан… Капитан Блъд! — Очите на младия мъж се опулиха. — Вие сте капитан Блъд? — Изведнъж той се засмя. — Имате наглостта да заявявате…
	Той беше безцеремонно прекъснат.
	— Не харесвам думата „наглостта“ която употребихте. А що се отнася до това, което заявявам, бъдете достатъчно добър да дойдете с мен. Това ще спести спора ни. — Той го поведе по пътя към върха на билото, а испанецът го последва мрачно. Там той спря. — Вие се канехте да ми кажете, разбира се, че е по-добре да си кажа молитвата, защото оръдията на вашата ескадрила ще ме издухат от този остров. Имайте удоволствието и възможността да огледате наоколо.
	Той посочи с дългия си абаносов бастун към дейността, която се водеше долу, където пъстра група пирати гъмжеше около кацналото там оръдие. Шест от оръдията бяха изтеглени на нова позиция, така че напълно да контролират от упор тесния канал на Драконовата Челюст. Откъм морето, откъдето можеше да бъде атакувана, тази батарея беше напълно защитена от естествена преграда на билото.
	— Ще разберете целта на тези мерки — каза капитан Блъд. — И може би сте чували, че моята стрелба е изключително точна. Дори и това да не беше така, бих могъл да го потвърдя, без да се хваля, а вие, сигурен съм, сте разумен, за да разберете, че първият кораб, който премине с бушприта си през тази граница, ще бъде потопен, преди да успее да насочи оръдията си, — той се облегна върху високия си бастун с изражение на учтивост. — Информирайте вашия адмирал от мое име за това, което сте видели тук, и го уверете от мен, че той може да влезе в пристанището на Сан Доминго в момента, в който ми даде обещанието, което искам от него, но нито миг по-рано. — Той махна с ръка в знак, че разговорът е приключен. — Бог да е с вас, сър. — Чафинч, придружи господина до лодката му.
	В гнева си испанецът не успя да изкаже докрай чувствата си благодарение на този категоричен довод. Той измърмори някаква испанска смесица между молитва и ругатня и изхвърча като попарен, без да се сбогува. Лодката му заплува обратно към адмиралския кораб. Явно той или не е докладвал точно това, което му се каза, или пък адмиралът е бил от тези, които не се оставят лесно да бъдат убедени. Един час по-късно билото се разораваше от снаряди и утринният въздух се тресеше от гърмежите на оръдията на ескадрилата. Това притесни чайките и ги накара да кръжат и да крещят над главите им като обезумели. Но това изобщо не обезпокои пиратите, защитени зад естествения бастион на билото, от тази буря от желязо.
	По време на отслабването на огъня, Огъл изви кръгообразно едно от среднокалибрените оръдия, които бяха поставени така, че дулата им да бъдат насочени да стрелят над билото. Той насочи оръдието с голямо внимание. Испанците, подредени и излезли доста напред за целите на бомбардировката си на около три четвърти миля, предложиха цел, която трудно можеше да бъде пропусната. Огъл запали фитила на новонасоченото оръдие и трийсетфунтовия изстрел се разби в средата на кораба откъм фалшборда на средния галеон. Това беше предупреждение към маркиза, че стрелбата му няма да остане ненаказана. Чу се свиренето на тръби и целият ескадрон забързано се разбяга към чистия въздух. За да ги ускори в бягството им, Огъл стреля с второто оръдие и въпреки че изстрелът беше по-скоро безобиден, но от морална гледна точка той едва ли можеше да не постигне избраната за него цел. След това той подсвирна на екипажа си да презареди използвайки този момент на паника на врага. През целия ден испанците се държаха на миля и половина, където бяха сигурни, че са извън обсега на оръдията. Блъд се възползва от това и нареди още шест оръдия да бъдат изтеглени до билото и половината палми на острова бяха отсечени, за да изградят допълнителна преграда. Докато основната част от пиратите, облечени само в широки кожени панталони, се справиха бързо с това, останалите под заповедите на дърводелеца спокойно продължиха работата по преустройството. Огънят тлееше в ковачницата и наковалните биеха като камбани под чуковете.
	От другата страна на пристанището в тази сцена на героична дейност, се присъедини и дон Клементе Педросо, с изписана решителност на лицето и по-жълт от всякога. Отведен до билото, където капитан Блъд с помощта на Огъл все още ръководеше изграждането на стената, Негово Превъзходителство настоя яростно да узнае какъв би трябвало да бъде краят на този фарс, който пиратите демонстрираха в момента.
	— Ако си мислите, че създаваме неприятности — каза капитан Блъд, — грешите. Всичко това ще свърши, когато адмиралът ми даде обещанието, което му поисках, че няма да ме нападне.
	Черните очи на дон Клементе бяха злобни, злобна беше и гънката в основата на клюнестия му нос.
	— Вие не познавате маркиз Риконете.
	— По-важното е, че маркизът не познава мене. Но мисля, че скоро ще се опознаем по-добре.
	— Залъгвате себе си. Адмиралът не е обвързан с никакви обещания, дадени ви от дон Иларио. Той никога няма да се споразумее с вас.
	Капитан Блъд се изсмя в лицето му.
	— В такъв случай, вярвам, че той може да си остане там където е, докато види дъното на своите бъчви с вода. Тогава може или да умре от жажда, или да отплава, за да намери вода за пиене. Наистина може да не се наложи да чакаме толкова дълго. Може би не сте забелязали, че вятърът се засилва от юг. Ако се развихри сериозно, вашият маркиз може да се почувства неудобно край този бряг.
	Дон Клементе изхаби известно количество енергия в неясни богохулства. Капитан Блъд се забавляваше.
	— Знам как страдате в момента. Вие вече разчитахте да ме видите едва ли не обесен.
	— Малко неща в този живот биха ми донесли по-голямо удовлетворение.
	— Уви! Надявам се да разочаровам Ваше Превъзходителство. Ще останете ли да вечеряте на борда с мен?
	— Сър, аз не вечерям с пирати.
	— Тогава можете да вечеряте с дявола ако поискате, — каза капитан Блъд.
	И с късите си и дебели крака Дон Клементе се затътри угнетено към лодката си.
	Волферстон проследи заминаването му с мрачно око.
	— Хиляди мълнии, Питър, ще постъпиш разумно, ако задържиш този испански джентълмен. Клетвата му го обвързва не повече от една паяжина. Коварното куче няма да пожали нищо, за да ни напакости, със или без обещание.
	— Забравяте дон Иларио.
	— Мисля, че и дон Клементе може да го забрави.
	— Ще бъдем бдителни — му обеща уверено Блъд.

	* * *

	Тази нощ пиратите спаха както обикновено в каютите си на борда, но оставиха екипаж на брега и поставиха стража в една лодка, закотвена в Челюста на Дракона, да не би адмиралът на Презокеанския флот да се опита да се промъкне. Но въпреки това нощта беше ясна така, че нямаше голям риск това да се случи.
	Испанците не биха се опитали да преминат през опасния канал на тъмно.

	* * *

	През следващия ден, който беше неделя, състоянието на безизходицата продължи. Но в понеделник сутринта раздразненият адмирал още веднъж обсипа острова с изстрели и след това смело се подготви да премине през протока.
	Батареята на Огъл не бе претърпяла никакви щети, защото адмиралът не знаеше нито нейната точна позиция, нито обхвата й. Нито пък Огъл му я разкри, докато врагът не беше на половин миля разстояние. Тогава четири от оръдията му пламнаха срещу водещия кораб. Два изстрела го удариха встрани, трети се разби във високия му полубак, а четвъртият го засегна точно на ватерлинията и отвори дупка, през която морето започна да се излива в нея. Другите трима испанци се хвърлиха набързо през десния борд и заплуваха на изток. Осакатеният галеон, който се олюляваше зад тях, хвърли с отчаяна бързина оръдията си и каквото друго тежко снаряжение можеше да пощади, за да издигне раната в корпуса си над нивото на водата.
	Така приключи опитът за насилствено навлизане и по обяд испанците се обърнаха и отново се върнаха на старата си позиция на миля и половина от брега. Те все още бяха там двадесет и четири часа по-късно, когато една лодка отплава от Сан Доминго с писмо от дон Иларио, в което новият губернатор изискваше от маркиз Риконете да предостави на капитан Блъд условията, които той изисква. Лодката трябваше да се бори с надигащото се море, защото вятъра се бе засилил наново, а от юг се надигаха тъмни и зловещи облаци. Внезапното влошаване на времето може би и с комбинацията на писмото на дон Иларио, може би щеше да успееше да убеди маркиза да отстъпи, когато упоритостта му изглежда обещаваше само унижение.
	И така, офицерът, когото вече беше посетил капитан Блъд в началото, дойде отново на острова в устието на пристанището, като му донесе изискваното писмо от адмирала, в резултат на което тази вечер на испанските кораби беше позволено да се скрият от надигащата се буря. Необезпокоявани те преминаха през Челюста на Дракона и отидоха да хвърлят котва в пристанището край града.
	Раните в гордостта на маркиз Риконете бяха люти и тази вечер в двореца на губернатора имаше разгорещена дискусия. Спореше се между опасната доктрина, изложена от адмирала и подкрепяна от дон Клементе, че един ангажимент, получен чрез заплахи, не е обвързващ за честта, и твърдото настояване на рицаря дон Иларио, че условията все пак трябва да бъдат спазени.

	* * *

	Недоверието на Волферстон към действието на испанската съвест продължаваше неотслабващо и подхранваше презрението му към вярата на Блъд в дадената му дума.
	Нито пък смяташе за достатъчни мерките, взети за новото поставяне на оръдията, така че всички, освен шест, останали да контролират Драконовата Челюст, сега бяха насочени към пристанището. Единственото му око остана тревожно и бдително през трите или четирите спокойни дни, които последваха, но едва сутринта в петък, когато мачтата беше ремонтирана и те бяха почти готови да излязат в морето, той забеляза нещо, което можеше да обясни положението. Това, което забеляза след това, го накара да повика капитан Блъд в каютата на кърмата на „Сан Фелипе“.
	— Отвъд, между испанската ескадра и пристана, има някакво странно пристигане и заминаване на лодки. Можете да го видите и сами. И това продължава вече половин час, че и повече. Лодките отиват напълно натоварени до пристана и се връщат празни до корабите. Може би ще се досетите за причините за това.
	— Обяснението на това е достатъчно ясно — каза Блъд. — Екипажите слизат на брега.
	— Това е, което и аз предполагах, — каза Волферстон. — Но ще ми кажете ли какъв смисъл или цел може да има в това? Където няма смисъл, обикновено има някаква умисъл, така казвам аз. Няма никакъв смисъл в това мъжете да стоят със скръстени ръце на острова тази вечер.
	Облакът на челото на Блъд показваше, че неговият лейтенант е успял да разбуди подозренията му.
	— Поведението им е странно, така е. И все пак… Вярвам, не бих могъл да повярвам, че дон Иларио би ме изиграл.
	— Мисълта ми беше не за дон Иларио, а за онзи жлъчен мръсник дон Клементе. Това не е човек, който позволява на дадена дума да попречи на злите му намерения. И ако този Риконете е същият като него, може също и той…
	— Дон Иларио е човек с власт в този момент.
	— Може би. Но той е осакатен и със счупен крак и другите двама може лесно да го подведат, знаейки, че самият Крал Филип ще им го прости след това.
	— Но ако имат намерение да направят някоя злина, защо трябва да карат екипажите си на брега?
	— Това се надявах да отгатнеш ти, Питър.
	— Тъй като не мога, по-добре е да отида и сам да разбера. — Току-що беше дошла една баржа с плодове. Капитан Блъд се наведе над парапета на кораба. — Хей, ти! — той приветства собственика й. — Донеси ми малко от твоя ямс на борда.
	Той се обърна, за да направи знак с ръцете си и издаде няколко кратки заповеди, докато продавачът на плодове се изкачваше по стълбата на борда с кошница ямс, балансирана на главата му. Той беше поканен на кърмата в каютата на капитана и нищо неподозиращ замина на някъде, след което не беше видян повече този ден. Неговият сътрудник, който беше останал на баржата, по същия начин беше повикан на борда и малко след това отиде да се присъедини към господаря си под люковете. Тогава един нечист, голокрак и изгорял от слънцето тип с омазнена риза, широки панталони от калико и със забрадена глава на крайбрежен амбулант, премина през борда на „Сан Фелипе“, се качи на баржата и потегли през пристанището към испанските кораби, последван от тревожните погледи от фалшборда на пиратския кораб.
	Долепяйки се до борда на адмиралския кораб, търговецът известно време напразно хвалеше стоката си. Пълното мълчание и тишина отвъд дървените му стени беше озадачаващо. След малко по палубата се чуха стъпки. Часовият с метален шлем на главата, погледна зад парапета на борда и му нареди да отнесе плодовете си на дявола, добавяйки явната и вече излишна информация, че ако не е глупак, ще осъзнае, че няма никой на борда.
	Покланяйки се в отговор, амбулантният търговец се върна на пристана, слезе от баржата си и отиде да се освежи в една крайпътна таверна, пълна с испанци от корабите. С чаша вино в ръка той се примъкна до една група от тези моряци със странен разказ за неправди, претърпени от ръцете на пиратите, и с яростната критика насочена към адмирала, че е допуснал пиратите да останат на острова в устието на пристанището, вместо да им взриви корабите и да ги прати по дяволите, където в същност им е мястото. Неговият перфектен испански не допускаше никакви подозрения. Неговата жестокост и явна омраза към пиратите му спечелиха големи симпатии.
	— Не е адмиралът — увери го един старши офицер. — Той никога не би преговарял с тези кучета. Виновен е този слаб нов губернатор на Испаньола. Той им е разрешил да ремонтират кораба си тук.
	— Ако бях кастилски адмирал, — каза търговецът, — заклевам се в Светата Дева, че щях да взема нещата в свои ръце.
	Последва общ смях и един едър испанец го потупа по гърба.
	— Адмиралът е на същото мнение, момчето ми.
	— Въпреки отпуснатия като мекотело губернатор — каза втори.
	— Ето защо всички сме на брега — кимна трети.
	И сега от парчетата, които амбулантът беше оставен сам да си сглоби, излезе историята за злините, които се готвеха на пиратите. Това толкова много се хареса на търговеца и факта, че бе срещнал испанците, че и те от тяхна страна също го харесаха, следобедът беше вече доста напреднал, преди той най-после да излезе от кръчмата, за да намери своята баржа и да поднови търговията си.
	Пътуването му го отведе обратно през пристанището и когато най-после стигна до „Сан Фелипе“, се видя да тегли втора и много по просторна баржа. Бързо от подножието на стълбата за изкачване, той се покачи до палубата на кораба, където Волферстон го прие с облекчение, но се виждаше, че беше и също така ядосан.
	— Не е ставало дума да слизаш на брега, Питър! Защо, по дяволите, имаше нужда от това? Твърде често си навираш главата в примката.
	Капитан Блъд се засмя.
	— Не съм пъхнал главата си в никаква примка. И ако бях, резултатът щеше да си струва риска. Оправдан съм за вярата си в Дон Иларио. Само защото той е човек на думата си, всички ние можем да избегнем прерязването на гърлата си тази нощ. Защото, ако беше дал съгласието си да наеме хората от гарнизона, както желаеше дон Клементе, никога нямаше да разберем нищо за това, докато не стане твърде късно. Тъй като той отказа, Дон Клементе сключи съюз с другия заклет негодник, адмирала. Помежду си те са измислили интересен план зад гърба на Дон Иларио. И затова маркизът е довел екипажите си на брега, за да ги държи в готовност за работа. Те трябва да се измъкнат в морето с натоварени лодки в полунощ през плиткия западен проход, да се установят на неохраняваната югозападна страна на острова и след това, влезли през задната врата, така да се каже, да пропълзят, за да ни изненадат на борда на Сан Фелипе и да ни прережат гърлата, докато още спим. Ще има най-малко четиристотин от тях. На практика всеки кучи син от ескадрата им. Маркиз Риконете ще иска да се увери, че шансът ще е на негова страна.
	— А ние сме общо осемдесет човека! — Волферстон облещи единственото си око. — Но ние сме предупредени. Можем да преместим оръдията така, че да ги разбием, докато се дебаркират.
	Блъд поклати глава.
	— Няма как да стане, без да бъдете забелязани. Ако ни видят да местим оръдията, трябва да предположат, че сме разбрали какво предстои. Те ще променят плановете си, а това изобщо никак не ме устройва.
	— Не би ви устройвало! А тази атака устройва ли ви?
	— Позволете ми първо да видя капана, който ми е заложен, и ще е невъзможно после да не им разваля този капан. Забелязахте ли, че докарах още една баржа със себе си? Четиридесет души могат да се прикрият в тези две корита, а останалите могат да отидат в четирите лодки, които имаме.
	— Да вървим? За да отидем къде? Искаш да бягаш ли, Питър?
	— За да изглежда, че това правя. Но не повече от толкова колкото е нужно за целта ми.
	Той обясни добре плана си. Трябваше да изчака само до полунощ, когато да поведе хората си. И дори тогава още не бързаше да тръгне. Той изчака, докато тишината на нощта беше нарушена от далечното скърцане на лостове, което го предупреди, че испанците са на път към плиткия проход от западната страна на острова. Тогава най-накрая той даде знак за тръгване и „Сан Фелипе“ беше изоставен на врага, който щеше да го заграби в тази нощ.

	* * *

	Щеше да мине цял час по-късно, когато испанците, след като дебаркираха на брега, се примъкнаха като сенки над билото, едни, за да завладеят оръдията, други, за да нахлуят през проходите. Те запазиха призрачно мълчание, докато не се качиха на борда на „Сан Фелипе“. След това завикаха шумно, както правят щурмоваците, за да се насърчат. За тяхна изненада обаче целият този шум, който вдигнаха, не беше достатъчен, за да събуди тези пиратски кучета, които очевидно всички спяха толкова доверчиво, че не бяха поставили даже и часови.
	Усещането за нещо нередно, извън техните изчисления започна да се прокрадва, неспособни все още да разберат липсата на жива душа на борда на кораба, който бяха току-що нападнали. Тогава внезапно тъмнината на пристанището беше разцепена от огнените езици от другата страна на брега и с рев като на гръм от двадесет бордови оръдия се разби с гюлетата си във фланга на „Сан Фелипе“. Групата на изненадващите, сега сама по себе си изненадана, изпълни нощта с крясъци и викове от проклятия, се обърна бясно, за да избяга от кораба, който започваше да потъва. В лудата паника на мъжете, атакувани от силите на унищожение, които те не можеха да разберат, испанците се сбиха помежду си, за да достигнат изходите и да се завърнат на сравнително по-безопасния бряг, без да мислят или да се погрижат за онези, които вече бяха ранени от този убийствен залп.
	Маркиз Риконете, висок и мършав мъж, яростно се опитваше да ги възпре.
	— Съвземете се! В името на Бога, бъдете храбри, кучета такива!
	Неговите офицери се хвърлиха наляво и надясно в бягащата тълпа и с удари и ругатни успяха да възстановят до известна степен реда си. Докато „Сан Фелипе“ потъваше на осем фатома, мъжете, стъпили на брега и най-после сформирали реда си отново, стояха със скръстени ръце и чакаха. Но те не знаеха какво точно чакат, не повече от маркиза, който яростно призоваваше молитви към Рая и Ада да дадат обяснение на тези необясними събития.
	Скоро прояснението дойде. На фона на мрака на нощта напред, в по-дълбоката тъмнина, се очертаваше формата на огромен кораб, който бавно напредваше към Челюста на Дракона. Плясъкът и скърцането на греблата подсказваха, че той се измъква от пристанището, а за напрегнатите уши на испанците скърцането на реите и дрънченето на веригите им съобщаваше, че той вдига платната си. За маркиза, който се взираше с дон Клементе в мрака, гатанката беше разрешена. Докато той водеше хората от ескадрилата си да завземат кораб, за който се предполагаше, че е пълен с пирати, пиратите се бяха прехвърлили през пристанището, за да завладеят кораба, за който знаеха, че е без екипаж, и да обърнат оръдията му срещу испанците на „Сан Фелипе“. Именно в същия този кораб, флагманският платноход на адмирала, великолепният „Мария Глориоса“ с четиридесет оръдия, с цяло състояние в трюма си, а сега тези проклети пирати плаваха с него към морето под носа на адмирала. Той осъзна това с яд и с горчивина, бесня и вика известно време в яда си на дон Клементе, докато последният внезапно си спомни за оръдията, които Блъд беше монтирал по прохода, оръдия, които все още може би бяха насочени и със сигурност заредени, тъй като не бяха използвани. Трескаво той информира адмирала как все още може да обърка сметките на пиратите и при тази информация адмиралът моментално се ентусиазира.
	— Кълна се в Небето — извика той, — че тези кучета няма да напуснат Сан Доминго, въпреки че трябва да потопя собствения си кораб. Ей там! Оръдията! Към оръдията!
	Той ги поведе по пътя тичешком и около стотина мъже се запрепъваха след него в тъмното към батареята на канала. Те стигнаха до него точно когато „Мария Глориоса“ навлизаше в Челюста на Дракона. След по-малко от пет минути той щеше да влезе в обсега им от упор. Пропуск би бил невъзможен от такова близко разстояние, а шестте оръдия стояха готови и насочени.
	— Артилерист! — изрева маркизът. — Веднага един опитен стрелец, да потопи този дяволски пират в Ада.
	Един мъж излезе енергично напред. Отзад идваше блясък светлина и един фенер се подаваше напред от ръка на ръка, докато стигна до стрелеца. Той го грабна, запали от пламъка му фитила и пристъпи към най-близкото оръдие.
	— Чакайте — нареди маркизът. — Изчакайте, докато той влезе в пълен обсег.
	Но на светлината на фенера стрелецът разбра веднага, че чакането няма да им помогне с нищо. С проклятие той скочи до следващия оръдие, хвърли светлина върху отвора му и отново продължи нататък. Така той препускаше от оръдие на оръдие, докато стигна до последното. После се върна, размахвайки фенера в едната си ръка и съскащия фитил в другата, толкова бавно, че маркизът побесня. На по-малко от стотина ярда „Мария Глориоса“ бавно минаваше, корпусът и беше тъмна сянка, а платната и сивееха отгоре.
	— Побързай, глупако! Побързайте! Ударете ги! — изрева адмиралът на Презокеанския флот.
	— Вижте сами, Ваше Превъзходителство. — Артилеристът постави фенера върху оръдието така, че светлината му да пада точно върху дупката за запалването на фитила. — Запушена. Един по-мек пирон е забит в дупката. В същото състояние са и останалите оръдия.
	Адмиралът на Презокеанския флот се разруга с живописния и ужасен плам, на който само един испанец може да бъде способен.
	— Той не пропуска нищо, това зло пиратско куче.
	В този момент един мускетен изстрел, внимателно насочен от пират целещ се от фалшборда на преминаващия кораб, префуча, за да разбие запаления фенер на парчета. Беше последван от ироничен възглас и изблик на още по-ироничен смях от палубата на „Мария Глориоса“, докато той преминаваше по своя величествен път през Челюста на Дракона към открито море.


>	II. Самозванецът
>>	1

	Маневреността, както всеки знае, е качество, което във всички времена е било очевиден фактор за успех при повечето велики военнокомандващи по суша и море. Така беше и с капитан Блъд. Имаше случаи, когато настъплението му беше така внезапно, като устрем на ястреб. А имаше също и време, съвпадащо с достигането му на върха на славата си, когато тази маневреност придоби такива пропорции, че създавайки едно такова впечатление на всемогъщество, което бе накарало испанците да вярват и да твърдят, че само договор със Сатаната би могъл да позволи на един човек по такъв чудотворен начин да се движи в пространството.
	Той обаче не се оставяше на опиянението от слуховете, които достигаха до него от време на време за свръхестествените му способности, с които го надаряваше испанското суеверие. Капитан Блъд се стараеше да спечели, където бе възможно и от допълнителния ужас, с който името му започна да се вмества по този начин. Но когато малко след завладяването му в Сан Доминго на „Мария Глориоса“, мощният и богато натоварен флагмански кораб на испанския адмирал на Презокеанския флот, маркиз Риконете, до него достигна този слух, който тържествено му съобщаваше, че на следващия ден след неговото отплаване от Сан Доминго, бил нападнал Картахена, отстоящ се на двеста мили разстояние и му хрумна, че една или две допълнителни измислени истории за делата му, които напоследък достигнаха до ушите му, почиваха на доста невярна основа даже било и поради това, че бе подхранвано от обикновеното суеверно въображение на испанците. В една крайбрежна кръчма в Кристианщад на остров Сент-Кроа, където Мария Глориоса (най-нахално преименувана на „Андалуската Мома“ и също толкова нахално развяваща съюзническото знаме) беше акостирала там, за да се снабди с дърва и вода, той случайно чу разказ за ужасите, причинени от него и неговите пирати в Картахена по времето на същия този набег.
	Беше избрал кръчмата в съответствие с неговия обичай, когато се скиташе из улиците без определена цел. Тези кътчета за отдих на мореплавателите бяха най-вероятните места, където можеше да се съберат частици информация, които биха могли да бъдат от някаква полза за него. Това също не беше първият път, когато информацията, която събра, засягаше самия него, въпреки че никога досега не беше от толкова изненадващо естество. Разказвачът й беше едър холандец, с червена коса и лице, на име Клаус, капитан на търговски кораб от Шелд. Той забавляваше със зловещата си история, която будеше най-голямо възмущение у двама търговци от града, които бяха членове на Френската Западноиндийска Компания.
	Неканен, Блъд се примъкна към тази събрала се група, с цел да научи нещо повече и присъединяването му беше прието с търпимост, която бе типична за подобни места, но и приветствана също поради елегантността на новодошлия непознат и изискания нрав на поведението му.
	— Моите поздрави, господа. — Въпреки че неговият Френски не беше така изискан както почти родния му испански, придобит през двете години в затвора си на Севиля от Светата Църква, но все пак той беше гладък и сносен. Той придърпа един стол, седна без церемонии и почука с кокалчетата на пръстите си по изцапаната повърхност на масата, за да привлече вниманието на кръчмаря. — И кога казвате, че се е случило това?
	— Беше преди десет дни — му отговори холандецът.
	— Невъзможно — Блъд поклати главата си увенчана с перука. — Доколкото ми е известно, капитан Блъд преди десет дни е бил в Сан Доминго. Освен това постъпките му едва ли са били толкова подли, колкото тези, които ти описваш.
	Клаус, един груб мъж, с нрав, съответстващ на зачервения му тен, изказа явно нетърпение към неверието проявено към него.
	— Пиратите са си пирати и всички до един са долни. — Той демонстративно се изплю върху пясъчния под, сякаш за да отбележи, че му се гади от тях.
	— Бога ми, няма да споря с теб по този въпрос. Но тъй като знам, че преди десет дни капитан Блъд е бил в Сан Доминго, следва, че той не би могъл по същото време да е бил и в Картахена.
	— Сигурен ли сте в това? — подсмихна се Холандецът. — Тогава позволете ми да ви кажа, сър, че тази история ми бе разказана преди два дни, когато бях в Сан Хуан де Пуерто Рико от капитана на един от двата повредени испански кораба, нападнати в Картахена от пиратите. Не си мислете, че знаете по-добре от него. Тези два галеона едва се домъкнаха до Сан Хуан, за да се прислонят там. Бяха преследвани из Карибите от онзи проклет пират и никога нямаше да му избягат, ако един техен щастлив изстрел не повредил фокмачтата му и не го принудил да свие платната.
	Но Блъд не беше особено впечатлен от разказа на очевидеца.
	— Ба! — каза той. — Испанците нещо са се объркали. И това ли е всичко?
	Търговците гледаха неспокойно тъмното лице на този новодошъл, чиито очи, толкова яркосини под черните си вежди, бяха студени и презрителни. Навременното пристигане на кръчмаря прекъсна дискусията им и Блъд смекчи покачващото се раздразнение на Холандеца, като покани тези обичайни пиячи на ром да споделят с него бутилка по-елегантно канарско вино.
	— Добри ми господине — настоя Клаус, — не може да има грешка. Големият червен кораб на Блъд, „Арабела“, не може да бъде сбъркан с никой друг.
	— Ако казват, че „Арабела“ ги е преследвал, те правят това още по-сигурно, че са ги излъгали. Защото, доколкото знам със сигурност в момента, „Арабела“ е в Тортуга, закотвен там за ремонт и преоборудване.
	— Знаеш твърде много — каза Холандецът с явен сарказъм.
	— Аз се информирам за всичко — беше правдоподобният отговор, вежливо изказан. — Да постъпваш така е разумно.
	— Да, при условие че сте информиран правилно. Този път обаче вие много грешите. Повярвайте ми, сър, в момента капитан Блъд е някъде тук наоколо.
	Капитан Блъд се усмихна.
	— В това мога да повярвам. Това, което не разбирам обаче, е защо трябва да го предполагате.
	Холандецът удари по масата с големия си юмрук.
	— Не ви ли казах, че някъде край Пуерто Рико фокмачтата му е била строшена в битката с тези испанци? Каква по-добра причина от това? Той сигурно се е приютил в някой от тези острови тук, за да направи ремонт. Това е повече от сигурно.
	— Много по-сигурно ще е, че вашите испанци, паникьосани от страха си към капитан Блъд, да виждат „Арабела“ във всеки един кораб, появил се на хоризонта.
	Само пристигането на бутилката с вино успя да успокои гнева на Холандеца до някъде от такова неправилно упорство спрямо истината. Когато се напиха, той ограничи разговора си до испанските кораби. Те не само бяха в Пуерто Рико за ремонт, но заради последното си злополучно приключение и също поради причината че бяха натоварени с големи богатства, нямаше да посмеят да излязат отново в открито море, докато не дойдеше военен конвой, който може да ги защитава. Сега най-после разговорът придоби такъв интерес за капитан Блъд, че той не искаше да оспорва по-нататък ужасите, приписани му в Картахена и останалата измислица отнасяща се до нападението му на същите тези кораби.

	* * *

	Същата вечер в каютата на „Андалуската Девойка“, богато обзаведена с дамаски и кадифе, с пищна дърворезба и позлатени отделения от кристал и сребро, както се изразяваше любовта към разкош на испанския адмирал, на когото тя доскоро бе принадлежала, капитан Блъд свика военен съвет. Той се състоеше от едноокия гигант Волферстон, от Натаниел Хагторп, този изискан джентълмен от Западната провинция и от Чафинч, майсторът навигатор и кормчия. Всички тези мъже, бяха съдени за участието си във въстанието на Монмаут. И в резултат на техните обсъждания, „Андалуската Девойка“ вдигна котва още същата нощ и се измъкна от Сент Кроа, за да се появи два дни по-късно край Сан Хуан де Пуерто Рико.
	Сега над него се вееше червеното и златисто знаме на Испания от главната му мачта, той премина през пристанището, изстреля оръдеен залп в знак на поздрав и спусна една лодка.
	През своя телескоп Блъд огледа пристанището за потвърждение на разказа на Холандеца. Там той различи доста ясно сред по-малките кораби два високи жълти галеона, кораби с тридесет оръдия, чиито горни части носеха следи от значителни щети, сега в процес на ремонт. Дотук изглеждаше, че Майнхиър Клаус беше казал истината. И това беше всичко, което за сега имаше някакво значение за него. От тук нататък обаче той трябваше да бъде с повишено внимание. Пристанището не само беше защитено от солидна на вид крепост с гарнизон, който несъмнено щеше да бъде държан повече от обикновеното нащрек поради присъствието на корабите натоварени със скъпоценности, но и Блъд разполагаше също с не повече от осемдесет души на борда на „Андалуската Девойка“, така, че той нямаше достатъчно мощ, за да извърши десант, даже и ако неговата артилерия имаше щастието да извади крепостта от строя. Той трябваше да се довери на хитростта, а не на силата, и със спуснатата лодка капитан Блъд смело слезе на брега на разузнаване.


>>	2

	Новината за пленяването на испанския Флагмански кораб от капитан Блъд в Сан Доминго, беше толкова невероятна по същество, че се смяташе за направо невъзможна, вече бе достигнала и до Пуерто Рико, следователно бялото и златното великолепие и подчертаните испански линии на „Мария Глориоса“ трябваше да бъдат достатъчни като акредитиви в самото му начало. Блъд се бе обслужил от обширния гардероб на Маркиз Риконете и пристигна облечен в костюм от виолетова тафта, с копринени чорапи с цвят на люляк и връзки от най-фин кордован в същия цвят, които завършваха със сребърни топчета. Широка черна шапка с увиснало перо в цвят бордо, покриваше черната му перука и засенчваше обруленото му височайше лице.
	Висок, енергично изправен и сдържан, с високо вдигната глава и излъчващ авторитет във всяка една извивка на тялото си, той се изправи, облегнат на високия си златен бастун, пред генерал-капитана на Пуерто Рико, дон Себастиан Мендес, и се изрази на онзи перфектен кастилски, придобит с толкова страдание на душата и тялото си. Някои испанци, правейки буквален превод на името му, го наричаха Дон Педро Сангре, други го наричаха Ел Диабло Енкарнадо. Хумористично смесвайки двата израза, той нахално се обяви за дон Педро Енкарнадо, заместник на адмирала на Презокеанския флот, Маркиз Риконете, който не би могъл да слезе лично на брега, защото бил прикован към леглото си на борда от пристъп на подагра. От един холандски кораб, закотвен край Сент Кроа, Негово Превъзходителство адмиралът чул за нападението на подлите пирати срещу двата испански кораба от Картахена, които бяха потърсили подслон тук, в Сан Хуан. Той беше видял вече тези кораби в пристанището, но маркизът искаше да получи по-точна информация по въпроса.
	Дон Себастиан реагира с бурен ентусиазъм. Той беше едър и болнав мъж, отпуснат и жълт, с малки черни мустачки, покриващи устните му дебели досущ като на африканец, под тях се разкриваше също така и двойна брадичка, посиняла вече от бръснача. Неговото посрещане на фалшивия дон Педро беше отбелязано с цяла церемония дължима на заместника на представителя на Католическия крал, а след това също така и от сърдечността на един кастилски джентълмен към друг, той го представи и на своята изящна, плаха, и все още млада съпруга, след което го заведе на вечеря, която беше разположена в хладен, бял двор под зелената сянка на пергола от лози и сервирана от облечени в ливреи негри роби ръководени от строго официален испански майордом.
	На масата повдигнатото настроение, предизвикано у дон Себастиан от въпросите на неговия посетител, се запази.
	— Това беше напълно вярно, _por Dios!*_ че корабите пренасящи съкровищата бяха атакувани от пирати, същите подли _hijos de pula**_, които напоследък бяха превърнали Картахена в подобие на Ада.
	[* За Бога!]
	[** Кучи синове.]
	И той се впусна в отвратителни подробности, които генерал-капитанът изрази, без да се съобразява с чувствата на доня Леокадия, която потръпваше от тях и се кръстеше вече неколкократно, докато траеше разказа на неговата ужасна история.
	Ако капитан Блъд беше шокиран да научи, че подобни неща се приписват на него и неговите последователи, той не противоречи на това поради интереса, предизвикан у него от информацията, че на борда на тези кораби има кюлчета на стойност един милион и шестстотин хиляди реала, да не говорим за червения пипер и подправките оценявани на почти същата сума.
	— Каква плячка би било това за тези въплътени дяволи и каква милост от Господа беше, че корабите успяха не само да се измъкнат от Картахена, но и да избягат от последвалото преследване!
	— Капитан Блъд? — каза посетителят. — Тогава сигурно ли е, че това е негово дело?
	— Без съмнение. Кой друг плаващ в днешни времена, би се осмелил на такова голямо нещо? Само да ми падне в ръцете, и небето да ми е свидетел, ще одера кожата от костите му, за да си направя от нея чифт панталони.
	— Себастиан, любов моя! — възрази разтреперано доня Леокадия. — Но това е ужасяващо!
	— Нека само да го пипна с ръце — яростно повтори дон Себастиан.
	Капитан Блъд се усмихна любезно.
	— Може и това да стане. Той може даже и да е по-близо до вас, отколкото предполагате.
	— Моля се на Господа да е така. — И генерал-капитанът завъртя абсурдно изглеждащия си мустак.
	След вечеря посетителят се оттегли церемониално, за съжаление, но по необходимост, тъй като трябваше да докладва на своя адмирал. Но на следващия ден той се върна отново и когато лодката, която го докара на брега, се завърна при флагманския кораб в бяло и златно, големият галеон беше наблюдаван от безделниците на пристана да вдига котва и да издига платната си. Поведен от освежаващия бриз, който надигаше искрящи вълни върху огрените от слънцето виолетови води, той се придвижи величествено на изток покрай полуострова, върху който беше построен Сан Хуан.
	От предния ден капитан Блъд се беше отдал на писане и сандъчето съдържащо пособия за кореспонденция на адмирала беше задоволило напълно нуждите му: печатът на адмирала и листовете от пергамент, увенчани с герба на Испания. Оттук той изготви един внушителен документ, който той сега представи на дон Себастиан. Придружаваше го също и едно правдоподобно обяснения.
	— Вашето уверение, че капитан Блъд е в тези води, е убедило адмирала да го издири. В отсъствието на Негово Превъзходителство той ми заповядва, както забелязвате, да остана тук.
	Генерал-капитанът се взираше в пергамента с големия печат от червен восък, носещ герба на маркиз Риконете. Той нареждаше на дон Себастиан да прехвърли на дон Педро Енкарнадо командването на военното укрепление на Сан Хуан де Пуерто Рико, крепостта Санто Антонио и нейния гарнизон. Това обаче не беше заповед, която дон Себастиан можеше да приеме с хладнокръвие. Той се намръщи и изду дебелите си устни.
	— Изобщо нищо не разбирам от това. Полковник Варгас, който командва форта по мои заповеди, е компетентен и опитен офицер. Освен това — настръхна той, — останах с впечатлението, че аз съм генерал-капитанът на Пуерто Рико и че аз трябва да назначавам офицерите си.
	Никоя дума или жест не е била по-смирено изказана от тази на капитан Блъд.
	— На ваше място, дон Себастиан, трябва да призная — о, но това между нас да си остане — че аз сега се чувствам точно като вас. Но… Какво може да се направи? Необходимо е да имате малко търпение. Адмиралът е развълнуван от прекомерната си загриженост за безопасността на корабите.
	— Тяхната безопасност в Сан Хуан не е ли моя работа? Не съм ли аз представител на краля в Пуерто Рико? Нека адмиралът командва както си иска в океана, но тук на сушата…
	Учтивият тон на капитан Блъд го прекъсна, сложил фамилиарно ръка на рамото му.
	— Скъпи мой дон Себастиан! — Той понижи гласа си и додаде с поверителен тон. — Знаете как е с тези кралски любимци.
	— Кралски… — Дон Себастиан се задави раздразнено от внезапните си опасения. — Никога не съм чувал, че Маркиз Риконете е кралски любимец.
	— Питомник за Негово Величество. Това, разбира се, между нас да си остане. Оттук идва и неговата дързост. Не трябва да ви обвинявам, че поддържате мнението, че той злоупотребява с привързаността на краля към него. Знаете как кралската милост замайва главата на човека. — Той замълча и въздъхна. — Огорчавам се, че аз съм инструментът на това посегателство над вашата провинция. Но аз съм също така безпомощен както също и вие, приятелю.
	Така подведен да си въобразява, че е стъпил върху опасна почва, дон Себастиан потисна гнева си, породен от това унижение към кабинета му, и философски се примири, както капитан Блъд го съветваше да постъпи, да се утеши с мисълта, че намесата на адмирала има поне предимството за освобождаването му от всякаква отговорност за това, което можеше да последва.

	* * *

	След този факт и също така през последвалите няколко дена след това, Питър Блъд прояви такт, който улесни нещата не само за генерал-капитана, но и за Полковник Варгас, който първоначално беше склонен към словесно насилие по повод отстраняването му. Това усмири полковника, поне отчасти, да открие, че новият комендант не показва никаква склонност да се намесва, в която и да е от взетите от него военни мерки. Даже още повече, след като направи щателна инспекция на крепостта, нейното въоръжение, гарнизон и муниции, той горещо похвали всичко, което видя, и великодушно призна, че не би знаел как би могло да се подобри разпореждането, което бе направил полковника.
	Това се случи през първия петък на юни, когато фалшивият Дон Педро пристигна на брега, за да поеме командването. През последвалата неделна сутрин в двора, където бе кабинетът на генерал-капитана, задъхан млад офицер се смъкна от седлото на изнурен, изтощен и едва държащ се на краката си кон. На дон Себастиан, който беше на закуска със своята дама и временния си комендант, този пратеник донесе тревожната новина, че силно въоръжен кораб, който не плаваше под никакъв флаг и явно беше пиратски, заплашвал Сан Патрико, отстоящ на петдесет мили разстояние от тях. Беше започнала бомбардировка на селището, засега без щети, защото той не посмял да влезе в обсега на огъня, поддържан от оръдията на пристанищната крепост. За съжаление, обаче, фортът имал голям недостиг на боеприпаси и след като те се бяха изчерпали, нямало адекватна подкрепа на хората си да удържат евентуален десант. Учудването на дон Себастиан беше толкова голямо, че надмина даже и тревогата му.
	— В името на дявола, какво биха търсели пиратите в Сан Патрико? Там няма нищо друго, освен захарна тръстика и царевица.
	— Мисля, че разбирам — каза капитан Блъд. — Сан Патрико е задната врата към Сан Хуан и към корабите пренасящи скъпоценностите.
	— Задната врата?
	— Не виждате ли? Тъй като тези пирати не смеят да предприемат фронтална атака срещу вашия тежковъоръжен форт на Санто Антонио тук, те се надяват да преминат по суша пътя от Сан Патрико и да ви нападнат в гръб.
	Генерал-капитанът беше дълбоко впечатлен от тази бърза проява на военна проницателност.
	— Кълна се във всички светии, вярвам, че вие отгатнахте намеренията им. — Той се надигна, като обяви, че веднага ще се разпореди, освободи офицера, за да си почине и освежи, и изпрати пратеник да доведе Полковник Варгас от форта.
	Разхождайки се нагоре-надолу из дългата стая, която бе под закрилата на хладната сянка на ламелните щори, той благодари на своя светец покровител, центуриона мъченик, че Санто Антонио беше изобилно снабден с боеприпаси, благодарение на своята прозорливост и можеше да запаси с барут и оръдия, от който Сан Патрико без съмнение се нуждаеше в момента, за да държи тези дяволски пирати на разстояние. Плахият поглед на доня Леокадия го съпровождаше из стаята, но след това се извърна към новия комендант, когато хладният му и спокоен глас нахлу в паузата, когато генерал-капитана си пое дъх.
	— С ваше позволение, сър, сега би било грешка да вземаме муниции от Санто Антонио. Може да ни потрябва всичко, което имаме в момента тук. Възможни са няколко варианта. Тези пирати може да променят плановете си, след като установят, че дебаркирането в Сан Патрико не е толкова лесно, отколкото са предполагали. Или… — и сега той каза това, което знаеше, че е напълно вярно, тъй като съответстваше на неговите заповеди. — Или атаката срещу Сан Патрико може да не е нищо повече от мнимо нападение, с цел да ви раздвои и отслаби силите.
	Дон Себастиан се опули безизразно, прокарвайки украсена със скъпоценни камъни ръка по масивната си синя челюст.
	— Това е напълно възможно.
	— Да, Господ да ми е на помощ! — И сега благодарен за присъствието на този спокоен и проницателен комендант, чието идване първоначално го беше обидило, той се отдаде изцяло на находчивостта и проницателността му.
	Дон Педро беше поканен да поеме командването.
	— Имам забележка към боеприпасите на борда на корабите пренасящи съкровищата. Те са значителни. Предостатъчни за нуждите на Сан Патрико и безполезни в момента за самите кораби. Ще вземем не само барута и куршумите им, но и оръдията им и веднага ще ги изпратим в Сан Патрико.
	— Ще обезвредите корабите с пренасящи златото? — Дон Себастиан се втренчи тревожно.
	— Не ни е необходимо да ги държим въоръжени, докато са в пристанището тук? Тук е крепостта, която ще защитава входа му, ако се наложи защита. Спешният случай в момента е в Сан Патрико. Той стана по-категоричен. — Ще бъдете ли достатъчно добри, за да набавите необходимите мулета и волове за транспортирането им?
	— Що се отнася до мъжете, има двеста и тридесет в Санто Антонио и сто и двадесет на борда на корабите.
	— Каква е числеността им в Сан Патрико?
	— Между четиридесет и петдесет.
	— Бог да ни е на помощ! Ако тези пирати наистина възнамеряват да дебаркират там, от това следва, че те трябва да са около четиристотин или петстотин души. За да им се противопостави, Сан Патрико ще се нуждае от всеки свободен човек. Ще трябва да изпратя там Полковник Варгас със сто и петдесет души от Санто Антонио и още сто души от корабите.
	— И да оставим Сан Хуан беззащитен? — В ужаса си Дон Себастиан не можа да не добави: — Вие луд ли сте?
	Изражението на капитан Блъд беше като на човек, чиито познания от придобития му опит го изпълват без всякакво съмнение по въпроса.
	— Мисля, че не. Имаме на разположение крепостта със сто оръдия, половината от които са с голям калибър. Сто души ще са напълно достатъчни, за да ги обслужват. И за да не предположите, че ви излагам на опасност, която не съм готов да споделя, самият аз ще остана тук, за да ги командвам.
	Когато Варгас пристигна, той беше също толкова ужасен, колкото и дон Себастиан от това намаляване на защитата на Сан Хуан. В разгара на аргументите си срещу това той стана почти неучтив. Той вирна носа си към заместник-адмирала и заговори за изкуството на войната сякаш е по-вещо от него лице, на което всичко му е добре известно. Новия комендант обаче хладнокръвно го извади от това му високомерие.
	— Ако ми кажете, че можем да се опитаме да устоим на десанта в Сан Патрико с по-малко от триста души, ще разбера, че би трябвало още да усвоявате тънкостите на вашата професия. Както и да е — добави той, като стана, за да отбележи края на дискусията, — имам честта аз да командвам тук и цялата отговорност ще е моя. Ще се радвам, ако изпълните моите заповеди в най-бърз срок.
	Полковник Варгас се поклони сковано, прехапа устни, а генерал-капитанът се оттегли разгневен, благодарение на Небесата, и факта, че държеше заповед от адмирала на Презокеанския флот, който трябваше да го освободи от всякаква вина, от каквито и последствия да доведе тази необмислена постъпка.
	Докато камбаните на катедралата призоваваха вярващите за Велика литургия и въпреки приближаващата знойна жега на следобеда, въпросът не допускаше никакво забавяне и полковник Варгас изведе хората си от Сан Хуан. Начело на колоната и следван от дълга процесия от мулета, натоварени с муниции, и волски впрягове, теглещи оръдията, полковникът пое по пътя през леко вълнообразните равнини към Сан Патрико, на петдесет мили разстояние от тях.


>>	3

	Сигурно сте се сетили, че пиратския кораб, заплашващ Сан Патрико, бе същият някогашен Флагмански кораб на испанския адмирал на Презокеанския флот, сега носещ името „Андалуската Мома“, изпратен там с тази задача от капитан Блъд. Волферстон беше назначен да го командва и заповедите му бяха да продължи демонстрацията си на нападение и да държи мизерната малка крепост на Сан Патрико в шах четиридесет и осем часа. В края на този срок и под прикритието на нощта той трябваше да се измъкне тихо и незабелязано преди пристигането на подкрепленията от Сан Хуан, които дотогава щяха да са вече на път и изоставяйки фронта, да се приближи бързо, за да нанесе истинският си удар по вече сравнително беззащитния Сан Хуан.
	Пратениците от Сан Патрико, пристигащи на редовни интервали през целия понеделник, донесоха новини, които показваха колко точно Волферстон изпълнява инструкциите си. Съобщенията им потвърждаваха сведенията, че постоянният огън на крепостта държала пиратите на дистанция от брега. Това поне беше ободряваща новина за генерал-капитана, убеден, че с всеки изминал час се увеличават шансовете нападателите да бъдат хванати на местопрестъплението от адмирала на Презокеанския флот, който трябва да е вече някъде из околността, и след това безпощадно унищожени от него.
	— До утре — каза той, — Варгас ще бъде в Сан Патрико с подкрепленията и шансовете на пиратите да дебаркират на брега ще бъдат вече невъзможни.
	Но това, което донесе утрешният ден, беше нещо много по-различно от очакванията на всички заинтересовани. Скоро след разсъмване Сан Хуан беше събуден от грохота на оръдията. Първата ободряваща мисъл на дон Себастиан, когато измъкна крак от леглото, беше, че тук е вече маркиз Риконете, който обявява завръщането си с типично кралски поздрав. Продължителната бомбардировка обаче събуди подозренията му още преди да стигне до терасата на хубавата си къща. Веднъж отзовал се там и след като видя това, което неговият далекоглед успя да му покаже в детайли, радостните му чувства се смениха на силен ужас.
	Първите емоции на току-що събудилия се капитан Блъд бяха точно противоположни на тези на дон Себастиан. Но раздразнението му от опасенията, които го тревожеха веднага бяха отхвърлени. Дори ако Волферстон беше напуснал Сан Патрико преди полунощ, което беше малко вероятно, пак беше невъзможно, със силния западен вятър, който сега духаше, да успее да стигне до Сан Хуан за по-малко от дванадесет часа. Нещо повече, Волферстон не беше човек, който да постъпва с такова небрежно пренебрежение към зададените му инструкции.
	Полуоблечен, капитан Блъд побърза да потърси от страна на дон Себастиан обяснението за тази артилерия и изпита ужас, който не беше по-малък от този на генерал-капитана, макар и коренно различен по характер. Защото големият червен кораб, чиито оръдия удряха крепостта откъм пътя, на половин миля оттук, изглеждаше като собствената му „Арабела“, която той бе оставил да лежи в Тортуга преди по-малко от месец.
	Той си спомни лъжливата настояща история за нападението на капитан Блъд над Картахена и се запита възможно ли е Пит, Дайк и другите му помощници, които беше оставил, да са тръгнали да скитат в негово отсъствие, извършвайки набезите си с нечовешка жестокост, като например онези, които бяха опозорили Морган и Монбарс. Не можеше да повярва в това за тях и все пак тук стоеше корабът му под извиващ се облак дим докаран от собствената му стрелба, изпратена през широкия му борд, която сега събаряше стените на крепостта, допреди изглеждаща масивна и солидна, но чийто хоросан, за негова радост, както сега се увери, бе направен от нищо друго, а от прост кирпич.
	До него генерал-капитанът на Пуерто Рико призоваваше последователно всички светци в календара и всички демони в Ада, за да свидетелстват, че сега тук е дошъл този въплътен в дявола капитан Блъд. Стиснал устни, този въплътен дявол, който сега стоеше до лакътя му не обръщаше обаче никакво внимание на клетвите му. С ръка на челото си, за да засенчи очите си от утринното слънце, той огледа очертанията на червения кораб от позлатената глава на носа му, до извисяващата се кърма. Беше „Арабела“ и все пак не беше „Арабела“. Разликата му убягваше, но разликата, която той все пак усещаше. Докато гледаше, големият плавателен съд той се взря по-добре в борда му, който в момента се завърташе. Тогава, дори без да брои отворите на оръдията му, той си изясни причината за съмнението. Този тук имаше четири оръдия по-малко от собствения му флагмански кораб.
	— Това не е капитан Блъд — каза той.
	— Не е капитан Блъд? Още малко ще ми кажете, че и аз не съм Себастиан Мендес. Корабът му не се ли казва „Арабела“?
	— Това не е „Арабела“.
	Дон Себастиан го изгледа с презрително, налято с кръв око. Тогава той му връчи далекогледа си.
	— Прочети сам името му изписано в ъгъла.
	Капитан Блъд взе в ръце тръбата. Корабът се люлееше, така че да накара оръдията си от десния борд да се повдигнат нагоре, и горната част от палубата му се появи изцяло в полезрението. Със златни букви той прочете там името „Арабела“ и недоумението му се появи отново.
	— Не разбирам, — каза той. Но пукотевицата от борда заглуши думите му и олекоти с още няколко тона зидарията на крепостта. И тогава, най-после, оръдията на крепостта изгърмяха на свой ред за първи път. Огънят беше яростен и неточен, но поне имаше ефекта да принуди атакуващия кораб да се отдръпне, за да излезе извън обхвата им.
	— За Бога, най-после се събудиха! — извика дон Себастиан с горчива ирония.
	Блъд тръгна да търси ботушите си, като нареди на уплашените слуги, които стояха на пътя му да намерят и оседлаят един кон. Когато пет минути по-късно, обут, но все още не повече от полуоблечен, той се стъпваше на стремето, генерал-капитанът се втурна след него.
	— Това е ваша отговорност, — ядосано извика той. — Твоя и на скъпия ти адмирал. Вашите глупави защитни мерки ни оставиха сега напълно беззащитни. Надявам се, че един ден ще отговаряте за това. Силно се надявам в това.
	— И аз се надявам да е така, и също и за този разбойник, който и да е той.
	Капитан Блъд говореше през зъби в гнева си, по-горчив, но по-малко буен от този на генерал-капитана. Защото той изживяваше състоянието да бъде обстрелван със собствените си гюлета и всичките емоции, придружаващи това. Беше положил толкова сложни и хитри усилия да обезоръжи Сан Хуан, изглежда, само за да улесни един долен натрапник да дойде и да грабне изпод носа му наградата, за която той така се бореше. Не можеше да отгатне самоличността на натрапника, но подозрението му беше повече от сигурно, че не е просто чисто съвпадение, че този червен кораб сега наречен „Арабела“, и несъмнено, че неговият господар е авторът на същите онези ужаси сторени в Картахена, които сега бяха преписани на капитан Блъд.
	Каквото и да бе, сега това, което беше от значение, бе да се направи всичко възможно, за да се обезвреди този дързък натрапник. И така, поради невероятната ирония на съдбата, капитан Блъд се хвърли с надеждата, забравена поради собствените му измислици, да организира отбраната на испанското заселище срещу нападението от пирати. Той намери крепостта в състояние на опустошение и объркване. Половината от оръдията и вече бяха извън строя и сега бяха под натрупаните развалини. От стоте мъже, които бяха оставени да ги обслужват, десет вече бяха убити и тридесет бяха тежко ранени. Шестдесетте, които бяха останали живи обаче, бяха решителни и стабилни мъже — нямаше по-добри войски в света от тези на испанската пехота — но доведени до безпомощност от обърканата и некомпетентна ръка на младия командващ ги офицер.
	Капитан Блъд пристигна при тях точно когато друг бордов залп отнесе още двайсет ярда от стената. В двора, който приличаше на кладенец, полузадушен от праха на разпадащата се зидария и пропит от задушливия дим на барута, той се нахвърли върху офицера, който тичаше да го посрещне.
	— Ще продължите ли още да държите хората си да се укриват тук, докато войниците и оръжията им не бъдат заровени всички заедно в тези развалини?
	Капитан Араня се сепна. Той хвърли яростно един сандък.
	— Можем да умрем на постовете си, сър, за да платим за вашите грешки.
	— Това го може и всеки глупак. Но ако имаше толкова интелигентност, колкото и наглост в главата ви, щяхте да я запазите за оръдията. Те ще са необходими в този момент. Измъкнете десетина от тях и ги наредете от тази страна. — Той посочи горичката засята с овошки на по-малко от половин миля по посока на града.
	— Оставете ми дузина мъже, за да обслужват оръдията, които са останали, и вземете всеки останал войник със себе си. Измъкнете ранените си от този смъртоносен капан. Когато стигнете в горичката, изпратете да се намерят впрягове от мулета, коне и волове, каквото намерите там за превозване на товара. Натоварете ги всичките с малки късобойни оръдия. Използвай акъла си, човече, и не губи никакво време за това.
	Ако на капитан Араня му липсваше въображение, за да започне нещо, той поне притежаваше енергията, за да изпълни заповедите на друг. Завладян от енергичния авторитет на коменданта и запален от възхищението на мерките, чиято проста логика веднага разбра, той се зае усърдно за работа, докато Блъд пое командването на батареята от десет оръдия, разположени на южния вал, от който най-добре се контролираше залива. Дузината мъже, съвзели се от инерцията на неговата енергичност и стимулирани от собственото му безразличие към опасностите, изпълняваха заповедите му със спокойствие и точност.
	Пиратът, след като изпразни оръдията си от десния борд, се е завъртя, за да насочи тези от левия борд. Възползвайки се от маневрата и преценявайки възможно най-добре позицията, от която щеше да бъде отправен следващият му залп, Блъд минаваше от оръдие на оръдие, като насочваше всяко едно от тях със собствените си ръце, старателно и с нужното внимание. Той тъкмо беше нагласил и последното от тях, когато червеният кораб, завъртял кормилото, показа левия си фланг. Той грабна запалената клечка от ръката на един мускетар и мигновено я тикна в отвора на оръдието, което бе насочено към голямата мишена. Ако изстрелът не беше чак толкова сполучлив, колкото той се надяваше, все пак беше съпроводен с достатъчно късмет. Той се заби в бушприта на пирата. Корабът му се изви от сътресението и леко се наклони нагоре, и то точно в момента, в който бе даден залпът от левия му борд. Като следствие от този случайно променен наклон на кораба, изстреляния залп се извиси прекалено високо над крепостта и отиде да разоре земята в задната й част. Пиратският кораб се завъртя веднага и побърза да излезе извън обсега на оръдията.
	— Огън! — изрева Блъд и останалите девет оръдия блеснаха като едно.
	Блъд не можеше да се надява на нищо повече от един морален ефект стреляйки по тясната мишена, която сега представляваше кораба. Но късметът му отново проработи и ако осем от двайсет и четирифунтовите снаряда просто разплискаха водата около кораба, деветия удари задната му част, и му даде един допълнителен тласък за из път.
	Испанците изразиха радостта си с бурни аплодисменти.
	— Да живее Дон Педро! — и със смях се заеха да презареждат оръдията си, смелостта им се беше върнала от този първи, макар и малък успех. Сега вече нямаше нужда да се бърза. На пирата отне известно време, за да разчисти останките от бушприта си и мина повече от час, преди той да се завърне, носен от лекия бриз, за да си отмъсти.
	В това най-важно затишие Араня беше вече докарал оръдията в прикритието на горичката на четвърт миля разстояние. Там Блъд можеше да се е оттегли, за да се присъедини към него. Но, дързък и смел, той остана, за да повтори предишната си тактика. Този път обаче огънят му беше твърде разпръснат и в отговор цялата мощ изстреляна от борда на червения кораб се вряза в крепостта, за да отвори още една рана в разпадащия и се фланг. Тогава, той може би вбесен от претърпените щети и съдейки, без съмнение, от предишния залп на крепостта, че само няколко от оръдията и са останали в действие и че те сега по всяка вероятност са вече празни, пиратът се приближи и завивайки, откри огън и от другия си борд от упор в нея.
	Резултатът от това беше огромна експлозия, която разтърси сградите в Сан Хуан, на една миля разстояние. Блъд имаше чувството, че гигантски ръце го бяха сграбчили, вдигнали във въздуха и яростно запратили обратно върху земята под него. Той лежеше обрулен и полузашеметен, докато развалините заваляха обратно в ожесточена градушка, под рева като от гигантски водопад стените на крепостта се свличаха надолу, сякаш внезапно бяха станали течни, и накрая се спряха в безформена купчина от развалини.
	За нещастие един снаряд беше уцелил барутния склад. И това бе краят на крепостта. Радостните викове и крясъци, които се разнесоха над водата от пиратския кораб, бяха като ехо от експлозията.
	Блъд се съвзе, отърси се от хоросана и отломките, в които беше наполовина заровен, изкашля праха от гърлото си и направи умствен преглед на състоянието си. Бедрото му беше наранено, но постепенно отслабващата болка го увери, че няма сериозно увреждане. Той бавно се надигна на колене, все още полузашеметен, след което най-накрая се изправи. Силно обрулен, с нарязани и кървящи ръце, полузадушен от прах и мръсотия, той поне беше здрав. Нямаше нищо счупено за щастие. Но от дванадесетте души, които бяха с него, той намери само пет в състоянието, в което бяха преди експлозията, шести лежеше и стенеше със счупено бедро, седми седеше и се опитваше да превърже изкълченото си рамо. Останалите пет бяха изчезнали, заровени в онази натрупана могила от развалини.
	Той събра размътените си мисли, оправи прашната си перука и реши, че няма смисъл да се задържа повече на тази купчина боклук, която до скоро изпълняваше ролята на крепост. На петимата оцелели той заповяда да се погрижат за двамата им ранени събратя, съпроводи ги с поглед докато ги отнасяха към овощната горичка и тръгна залитайки след тях. Докато стигна до заслона опасан от ароматни дървета, пиратите вече бяха готови за маневрата, която логично последва след разрушаването на крепостта. Приготовленията им за дебаркиране бяха ясно видими за Блъд, когато той спря на ръба на горичката, за да ги наблюдава, засенчвайки с ръка очите си от блясъка на слънцето. Той видя, че пет лодки бяха спуснати и че пренатоварени с хора, те се насочваха към плажа, докато червеният кораб вече бе пуснал котва, готов да прикрива десанта им.
	Нямаше време за губене. Блъд навлезе в хладната, зелена сянка на плантацията, където Араня и хората му го очакваха. Той одобри поставянето там на оръдията, неподозирани от пиратите, заредени с едри сачми и барут, както беше наредил. Внимателно преценявайки мястото, на по-малко от една миля разстояние, където врагът трябваше да излезе на брега, той заповяда и сам ръководи поставянето и насочването на оръдията към него. Той избра за мярка една рибарска лодка, която стоеше обърната на плажа, на половин кабел разстояние на кремавата ивица на плажа.
	— Ще изчакаме — обясни той плана си на Араня, — докато тези кучи синове се изравнят с нея, и тогава ще им извадим билети за Ада.
	След това, за да запълни моментите на чакане, той продължи като изнесе лекция на испанския капитан за по-дребните детайли на военното изкуство.
	— Започвате да възприемате предимствата, които могат да се намерят в отклонението от правилата и преподавани в стаите на военните училища, изоставянето на една крепост, която не може да бъде задържана, за да се импровизира друга, която може да бъде. С тази тактика сега държим тези тъпаци в ръцете си. След миг ще ги видите пометени към гибелта им, и също една победа възкръснала от привидното поражение.
	Без съмнение това щеше да стане, ако не се бе случило още по-неочаквано нещо. В интерес на истината капитан Араня щеше да има още по-поучителна сутрин, отколкото капитан Блъд първоначално възнамеряваше. Сега той щеше да получи демонстрация за безполезността от раздвоеното командване.


>>	4

	Проблемът дойде от дон Себастиан, който междувременно и за съжаление, не беше бездействал. И като генерал-капитан на Пуерто Рико той възприе като свой дълг да въоръжи всеки един човек в града, който можеше да носи оръжие. Без да вземе като предпазна мярка консултацията с дон Педро или дори да го информира какво мисли да предприеме, той беше довел така импровизираната си армия, наброяваща около петдесет или шестдесет човека, под прикритието на белосаните сгради, на стотина ярда от водата. Там той държеше хората си в засада, за да ги хвърли в атака срещу дебаркиращите пирати в последния момент. По този начин той изчисли, че не бе възможно на артилерията на кораба да се противопостави на атаката му и така се гордееше безкрайно с тактическия си план.
	Сама по себе си този вид тактика бе толкова полезна, колкото и очевидна, но тя все пак имаше неподозирания недостатък, че докато те бяха пречка на пиратските артилеристи на кораба, те не по-малко бяха пречка и на испанската батарея в горичката. Преди Блъд да успее да изстреля залпа си, който бе подготвил, той видя за свой ужас крещящата импровизирана армия от пуерторикански жители да се нахвърля по плажа срещу нашественика така, че за миг всичко беше само викове, удряне, гърчене, една крещяща преса, в която приятел и враг бяха неразличимо смесени.
	В тази бъркотевица тази бойна тълпа се разстла нагоре по плажа, отначало бавно, но постепенно набирайки инерция, докато накрая силите на дон Себастиан отстъпиха под яростта на малко повече от половината от техния брой пирати. Стреляйки и викайки, всички заедно се изгубиха в града, оставяйки няколко тела зад себе си да лежат на пясъка. Докато капитан Блъд проклинаше ненавременната намеса на дон Себастиан, капитан Араня настояваше да им се притекат на помощ. И той получи още един урок по бойно изкуство.
	— Битките не се печелят с героизъм, драги приятелю, а с пресметливост. Разбойниците на борда сигурно са поне два пъти повече от тези, които са слезли на брега и засега са господари на положението, благодарение на героизма на дон Себастиан. Ако нападнем сега, ще бъдем приклещени отзад от следващия десант и по този начин ще се окажем хванати между два огъня. Така, че ще изчакаме, ако обичате, втория десант и когато го унищожим, ще се справим с тъмните сили, които вече владеят града. Така ще бъдем сигурни в победата си.
	Времето за чакане обаче се оказа доста дълго. Във всяка от лодките бяха останали само по двама мъже, за да се върнат обратно към кораба и напредването им беше бавно. Бавно беше и второто им запълване с хора и връщане. Бяха изминали близо два часа от първия десант, преди втората група да стъпи на брега. На тази втора армия сигурно се струваше, че няма нужда от бързане, тъй като всички видими знаци ясно показваха, че слабата съпротива, излязла от Сан Хуан, вече бе напълно сломена.
	Затова не бързаха дори и когато петите им затъваха по пясъка. Те спокойно излязоха от лодките си, една пъстра тълпа, същата като тази, която беше съставила първия десант, някои с шапки, някои с мориони, други с глави, увити в мръсни, натруфени шалове, и съдържащи същото разнообразие в остатъка от облеклото им.
	Имаше представител на всяка класа, от простия пират в памучна риза и панталони от нещавена кожа до идалгото в дантелен костюм, докато тук-там се мяркаше и някоя и друга военна униформа. Приличаха си само по това, че всеки човек беше преметнал широк колан с джобове пълни с муниции, на всяко рамо бе опрян мускет, а от всеки колан висеше някакъв вид сабя.
	Те наброяваха около петдесет души и един от тях, който изглежда беше водача им и носеше пищно алено сако с потъмняла дантела, ги строи на брега до водата в пародия на военна формация, след което, застана начело, размаха сабята си и даде команда за маршировка.
	Те замаршируваха, зачевайки една песен, за да въведат някакъв ритъм. Така ревейки неприличните си куплети, те напредваха в плътен строй, докато в овощната горичка стрелците палеха вече кибритените си клечки, техните погледи бяха насочени към капитан Блъд, който гледаше и чакаше с вдигната нагоре дясна ръка. Най-после нападателите се изравниха с лодката, която беше служила на испанците за цел. Ръката на Блъд изведнъж падна и пет оръдия гръмнаха като в едно.
	Градушката изстреляна от зарядите помете водещата им колоната заедно с лидера размахващ сабя облечен във финото си червено палто. Неочакваният удар смрази останалите във внезапна парализа, от която малцина успяха да се съвземат навреме. Още два пъти ръката на Блъд се издигаше и падаше и още два пъти зарядът на петте оръдия косеше гъсто сбитите им редици, докато почти всичко, което остана от тях, се струпа на безразборна камара върху плажа, някои още гърчещи се, други вече неподвижни. Няколко, може би половин дузина, се спасиха като по чудо оцелели и невредими, без да се осмеляват да се върнат в лодките, които стояха сега без екипаж напълно празни, там където бяха изтеглени, те се разбягаха към убежището на града превили се на две, за да не би още един убийствен взрив да ги помете докато прекосяваха плажа. Капитан Блъд се усмихна злорадо в опулените очи на капитан Араня. Той поднови военното образование на този достоен испански офицер.
	— Сега вече можем да напредваме с увереност, капитане, тъй като сме си осигурили тила откъм атака. Може би сте забелязали, че в глупавата си прибързаност пиратите са използвали всичките си лодки за десанта си. Мъжете, останали сега на борда на онзи кораб, са безопасно изолирани в него.
	— Но те имат оръдия — възрази Араня. — Ами ако за отмъщение открият огън по града?
	— Докато техният капитан и първият им десант са още в него? Малко вероятно. Все пак, за да сме сигурни, ще оставим дузина мъже тук, за да обслужват тези оръдия. Ако онези там на борда се отчаят и загубят акъла си, един или два залпа ще са достатъчни да ги държат на разстояние.
	Издадена бе заповед и стройната рота от петдесет испански мускетари, за които пиратите и не подозираха, че бяха оцелели след разрушаването на крепостта, се измъкна от овощната горичка и се отправи към града.


>>	5

	Пиратският капитан — чието име за съжаление не е запазено — беше определен от Блъд като малоумен полуидиот, който като всички идиоти беше разчитал прекалено на шанса си, в противен случай той щеше да вземе предпазни мерки, за да бъде сигурен, че отбраната, която се беше противопоставила на десанта му, включва целия гарнизон на Сан Хуан. Абсурдна беше също така и безочливата му алчност, която бе вдъхновила този десант. В това капитан Блъд го оприличаваше просто на един дребен крадец, който остава да събира трохите, там където е бил устроен царски гуляй.
	Голямата награда, за която негодникът се бореше, двата кораба със съкровища, които беше преследвал през Карибите от Картахена, сега лежаха почти в ръцете му, а беше тъй глупаво прибързал, за да изразходва цялата си енергия, да ги завладее отведнъж. От обстоятелството, че тези кораби не бяха стреляли даже и с едно оръдие, той би трябвало да бе достигнал до извода — ако въобще е бил способен да прави някакви изводи — че екипажите им вече са били на брега, и ако не бе все пак способен да прави изводи, поне неговият далекоглед — а капитан Блъд предполагаше, че човек ще притежава поне един далекоглед — трябваше да му позволи да установи този факт чрез едно просто наблюдение.
	Но тук разсъжденията на Блъд бяха погрешни. Защото може би действителното схващане, че корабите са без екипаж и лесно могат да бъдат завладени, бе накарало капитана да ги остави на спокойствие, докато неговата прекомерна алчност бъде удовлетворена от плячкосването на града. В края на краищата, той сигурно се досещаше, че в тези градове на Нова Испания често имаше големи запаси от богатства и би трябвало да има също и Кралска хазна, пазена там от губернатора.
	Точно такова изкушение бе го накарало да заграби град като Картахена, докато онези кораби със съкровища се бяха изплъзнали в открито море. Очевидно дори това не е било достатъчно, за да го поучи, че този, който се стреми да вземе твърде много, накрая остава без нищо, и ето го сега в Сан Хуан, прилагайки същите некомпетентни тактики и точно по същия отвратителен начин като и тогава в Картахена той бе опозорил — както капитан Блъд беше вече напълно убеден — името на великия водач на пиратите, което си бе присвоил от него.
	Без да споменавам, че с това, което бе направил, вече бе провокирал решимостта на капитан Блъд да не позволи на никой натрапник да грабне от него плячката, за която се бе борил толкова, всъщност това го бе улеснило донякъде, но го отдавам, без съмнение, и на огромната ярост, породена от негодуванието му причинено от онова отвратително нападение в Картахена и ужасите, извършени там от негово име. Греховете на избраното от него поприще, която жестоката съдба му беше наложила, вече бяха достатъчно тежки. Той не можеше безропотно да търпи, че му се приписват даже и още по-лоши престъпления в резултат на необузданите излияния на този недодялан претендент и шайката му от безмилостни главорези.
	Така че беше мрачно решен, да не кажа пълен с отмъщение, когато поведе този малък взвод от испански мускетари, за да прочисти мястото, което неговият имитатор сега бе решил да оскверни. Когато наближиха градската порта, звуците, които ги посрещнаха, напълно оправдаха предположенията му за естеството и дейността на нападателя.
	Капитанът на пиратите беше прекосил безпрепятствено през мястото, чиято съпротива беше смазана още в самото начало.
	Намирайки го оставено на милостта му, той го беше предал на хората си за оплячкосване. Оставил ги бе да се забавляват тук известно време по техния брутален начин, преди да се заемат с основната си задача, нападението и завземането на бордовете на корабите в пристанището. И така този зъл отряд, съставен от бивши заселници от затворите на коя ли не държава от света, се беше разделил на групи, които се бяха разпръснали из града в сладострастно безчинство: разбиване, изгаряне, грабене и убийства отдаден на пълната си страст към унищожение.
	За себе си лидерът бе запазил това, което трябваше да се окаже най-богатата плячка в Сан Хуан. С половин дузина свои последователи той нахлу в къщата на генерал-капитана, където дон Себастиан се беше затворил след разгрома на неговата неумело импровизирана армия.
	След като положи жестоките ръце върху дон Себастиан и неговата красива, обхваната от паника млада съпруга, капитанът предаде основната плячка на къщата на мъжете, които бяха с него. Двама от тях обаче той задържа, за да му помогнат в конкретния вид грабеж, който възнамеряваше да извърши, докато другите четирима бяха оставени безмилостно да оплячкосват имуществото на испанеца и да поглъщат изисканите му вина, които той беше донесъл от Испания.
	Той бе висок, мургав и нахакан тип на не повече от трийсет години, който сега се беше обявил за капитан Блъд и който се беше накичил в черно и сребристо, което беше прословутото обичайно облекло на капитан Блъд. Пиратът се бе проснал на спокойствие в трапезарията на дон Себастиан, начело на дългата маса от тъмен дъб, преметнал единия си крак върху облегалката на стола си, шапката му с перо беше килната до едното му око, и дебелите му, избръснати устни се подсмихваха.
	Срещу него, в подножието на масата, между двама от разбойниците на капитана, стоеше дон Себастиан по риза и бричове, без перука, с ръце, закопчани зад гърба си, лице с цвят на олово, но с предизвикателство в тъмните си очи.
	По средата между тях, но встрани от масата, на един висок стол, с гръб към един от отворените прозорци, седеше доня Леокадия в състояние на ужас, което я бе довело до ръба на физическата разруха, но иначе я бе лишило и от всякаква подвижност. Пръстите на капитана бяха заети с дълга връв и правеха възли по нея. С бавен, подигравателен тон и на скован, едва разбираем испански той се обърна към жертвата си.
	— Значи няма да говориш, а? Ще ме накараш да срутя тая твоя проклета колиба камък по камък, за да намеря това, което търся. Твоя е грешката, драги ми идалго. Ти не само ще заговориш, но и ще запееш след малко. Ето тука, виж подготвям ти и музиката.
	Той хвърли заплетеното въже нагоре по масата, като даде знак на един от хората си да го вземе и използва. След миг то вече обгръщаше плътно челото на генерал-капитана и ухилената маймуна, чиито мръсни пръсти го бяха вързали там, взе една сребърна лъжица от бюфета на испанеца и прекара дръжката й между връвта и кожата му.
	— Задръж така — нареди му капитанът. — Сега, дон губернатор, знаеш какво следва, ако не развържеш упорития си език и не ми кажеш къде криеш своите дублони.
	Той замълча, наблюдавайки испанеца изпод спуснатите си клепачи, с устни свити в гримаса на презрително забавление.
	— Ако предпочиташ, можем и да ти тикнем и запалена кибритена клечка между пръстите или нагорещена ютия на ходилата ти. Имаме всякакви видове гениални чудесии за възстановяване говора на немите. Както искаш, приятелю. Но няма да спечелиш нищо, като се правиш на ням. Хайде сега. Тези дублони. Къде точно си ги скрил?
	Но испанецът, вдигнал глава и стиснал здраво устни, го изгледа с мълчаливо отвращение. Усмивката на пирата се разшири в задълбочаваща се презрителна заплаха. Той въздъхна.
	— Е, добре! Аз съм търпелив човек. Ще ти дам минута, за да го обмислиш. Една минута. — Той вдигна мръсен показалец. — Време е да изпия това. — Той си наля голямо количество тъмна сиропирана малага от сребърната кана и я изпи. След това удари прекрасната чаша толкова яростно, че дръжката и се счупи. Той използва това за демонстрация. — Ей така ще ти кастрирам грозния врат накрая, испански сводник такъв, ако продължаваш да се правиш на магаре пред мен. И сега, за тези дублони: _Vamos, maldito! Soy Don Pedro Sangre, yo!*_, Не си ли чувал вече, че не можеш да си играеш с капитан Блъд?
	[* Хайде по дяволите, аз не съм ли Дон Педро Сангре!]
	Омразата продължаваше да блести в очите на дон Себастиан.
	— Не съм чувал нищо друго за теб, което да е толкова отвратително, като самата реалност, долно пиратско псе. Нищо няма да ти кажа.
	Дамата се размърда и издаде хленчещ, несвързан звук, който веднага премина в реч.
	— За Бога, Себастиан! В името Господне, кажи му, кажи му! Нека вземе всичко, което имаме. Какво значение има?
	— Какво, наистина, ако нямаш живот, с който да му се наслаждаваш? — започна да му се подиграва капитана. — Вкарайте му малко мозък в главата. Не?
	Той удари по масата от гняв.
	— Така да бъде! Тогава изцедете му го от кратуната на тоя рогоносец, момчета. — И той се настани по-удобно в стола си в очакване на голямо забавление.
	Един от разбойниците сложи ръце върху лъжицата, която бе пъхнал между въжето и челото. Но преди да започне да я върти, капитанът го провери отново.
	— Чакай. Може би има по-сигурен начин. Той се засмя, смъкна крака си от облегалката на стола и седна. — Тези донове съм чувал много се гордеят с жените си.
	Той се обърна и махна на доня Леокадия.
	— _Aqui, muger! Aqui!*_ — изкомандва той.
	[* Ела тук жено! Тука!]
	— Не му обръщай внимание, Леокадия — извика съпругът й. — Няма да мърдаш.
	— Той… той винаги може да ме доведе — отговори тя, патетично практична в своето непокорство.
	— Чуваш ли, глупако? Жалко е, че нямаш нищо от нейния здрав разум. Елате, мадам.
	Крехката, бледа и дребна жена, разтреперана от страх, застана отстрани до стола му. Той я погледна с омразната си усмивка и в низките му очи се четеше обидна преценка за тази изящна, плаха и блага женственост. Той метна ръка около кръста й и я придърпа към себе си.
	— Ела по-близо, жено. Какво, по дяволите!
	Дон Себастиан затвори очи и изстена между болка и ярост. За момент той се заблъска отчаяно в мощните ръце, които го държаха здраво. Капитанът, се държеше с малката дама, сякаш беше безгръбначно животно, каквато наистина я бе направил ужаса, я придърпа да седне на коляното му.
	— Не обръщай внимание на ревнивите му викове, малката. Той няма да те нарани, давам ти думата на капитан Блъд. — И той повдигна брадичката й и се усмихна в тъмните й очи, които паниката разширяваше. Това заедно и с проточената му целувка тя понесе така, както можеше да ги понесе един труп.
	— Ще има още доста неща от това естество, пиленцето ми, освен ако вашият бездарен съпруг не дойде на себе си. Тя е моя, разбираш ли, дон губернатор, и смея да се закълна, че много ще се радва да пътува с мен. Но можеш да я откупиш с дублоните си, които криеш. Сега трябва да признаете, че това е доста щедро. Защото мога да си присвоя и двете, ако поискам.
	Заплахата от отвличане постави дон Себастиан в още по-голяма мъка.
	— Куче такова! Дори и да се предам, каква увереност имам, че ще удържиш на думата си?
	— Имаш думата на капитан Блъд.
	Внезапна стрелба разтърси къщата. Тя беше последвана от втора и трета. За момент това стресна всички.
	— Какво, по дяволите… започна капитана, след като отиде да провери, подканен да намери някакво обяснение. — Ба! Децата ми се забавляват. Това било всичко.
	Но той едва ли щеше да се смее толкова сърдечно, колкото го стори, ако можеше да предположи, че тези изстрели бяха покосили към петдесетина от тези негови деца, в самия акт на дебаркирането им и че около петдесет испански мускетари настъпваха сега към двойника, от овощната горичка, водени от истинския капитан Блъд, който пристигаше, за да се справи с пиратите, разпръснати из града.
	И се справяше с тях с остра ефикасност, до такава степен, че се натъкваше на тях на групи от по четирима, шест или най-много десет. Някои бяха застрелвани веднага, а останалите бяха обградени и взети в плен, така че да нямат никакъв шанс да се съберат и да окажат организирана съпротива.
	В трапезарията капитана на пиратския кораб, без да бърза, тъй като извличаше все повече и повече злонамерено удоволствие от ситуацията до известна степен, тъй като ставаше и все по-дезориентиран от опияняващото го вино Малага, не обърна особено внимание на засилващите се звуци отвън, изстрелите, виковете и гърмът на мускетите. В пълното си убеждение, че всяка сила на съпротива е била смазана, той предположи, че това са обикновените признаци, че децата му продължават да се забавляват. Безразборната стрелба беше обичайна практика сред ликуващите флибустиери и кой, освен собствените му хора сега можеше да има мускет, за да стреля в Сан Хуан?
	Така че той продължи в свободното си време да се наслаждава на сладострастния хумор да измъчва генерал-капитана между избора на загубата на жена си или дублоните си, докато най-накрая духът на дон Себастиан се сломи и той най-после им каза къде се съхранява сандъкът със съкровището на краля. Но злото в буканиера още не бе отминало.
	— Твърде късно, заяви той. — Прекалено дълго се гаври с мене. А междувременно обикнах това твое изящно парче. Толкова е нежна, че не мога да понеса да се разделя с нея. Можеш да си задържиш живота, испанско куче. И след проклетата ти упоритост това е много повече, отколкото заслужаваш. Но твоите пари и твоята жена идват с мен, като също и корабите превозващи съкровището на краля на Испания.
	— Но ти ми даде думата си! — извика полуделият испанец.
	— Да, да! Но това беше мнооого отдавна. Не приехте, когато шансът беше на ваша страна. А вместо това избрахте да се подигравате с мене.
	Така му се подиграваше флибустиерът и в стаята никой не обърна внимание на бързите стъпки.
	— И аз те предупредих, че не е безопасно да се гавриш с името на капитан Блъд.
	Последното изречение не беше казано от него, когато изведнъж вратата се отвори внезапно и рязък, металически глас му отговори с мрачна хумористична нотка.
	— Това си е вярно, радвам се да те чуя да го казваш, който и да си ти.
	Това беше висок мъж с разрошена черна перука, без шапка, а виолетовото му палто беше станало на дрипи, мършавото му лице бе изцапано от пот и мръсотия, държеше сабя в ръката си. А по петите му го следваха трима мускетари в испански корсети и стоманени шлемове. С бърз обхват на погледа си той веднага схвана ситуацията.
	— Така. Така. Почти навреме, както ми се струва.
	Стреснат, разбойникът отхвърли доня Леокадия от себе си и скочи на крака, с ръка върху един от пистолетите, който бе преметнат пред себе си завързан в края на един избродиран шал.
	— Какво става тука? В името на Ада, кой си ти?
	Новодошлият пристъпи близо до него и от почернялото му лице се появиха сини като сапфири и твърди очи, очи, от които го побиха тръпки.
	— Ти, беден самозванец! Ти, долен измамник с мръсна душа!
	Каквото и да бе разбрал или не бе разбрал от това разбойника, той не се и съмняваше, че в момента имаше нужда от бързи и незабавни действия. Той извади пистолета, върху който лежеше ръката му. Но преди да успее да го повдигне, капитан Блъд отстъпи ловко назад. Рапирата му се изстреля напред, тъй внезапно и светкавично, като езика на усойница, за да прониже ръката на пирата, а пистолетът издрънча и падна от безжизнената му вече китка.
	— Трябваше да ти го забия в сърцето, куче, но заради клетвата, която дадох и Бог да ме благослови, че капитан Блъд няма да бъде обесен от друга ръка, освен от моята.
	Един от мускетарите се приближи до осакатения пират и го повали, ръмжейки и ругаейки, докато Блъд и другите се разправиха бързо и ефикасно с хората му. Над шума от тази кратка битка прозвуча писъкът на доня Леокадия, която се олюля към един стол, падна в него и припадна. Дон Себастиан, малко посъвзел се, когато въжетата му бяха прерязани, бърбореше слабо и несвързана смесица от благодарности за това навременно чудо и въпроси за това как е било извършено.
	— Наглеждайте своята дама — посъветва го Блъд — и не мислете за нищо друго. Сан Хуан е прочистен вече от тази зараза. Около тридесет от тези негодници са в безопасност в градския затвор, а другите, в още по-голяма безопасност, в Ада. Ако някой изобщо се е измъкнал, ще намери отряд, която го чака при лодките. Имаме мъртви за погребване, ранени за превързване, бегълци от града за догонване. Погрижете се за съпругата си и дома си, а останалото оставете на мен.
	Той отново беше изчезнал, също толкова внезапно, както и се бе появил и мускетарите му също бяха изчезнали, изнасяйки разярения пленник със себе си.


>>	6

	Върна се по времето за вечеря, за да намери къщата на генерал-капитана вече приведена в ред, слугите отново на постовете си и масата вече сложена. Доня Леокадия избухна в сълзи при вида му, все още цялата покрусена от битката. Дон Себастиан го притисна към широките си гърди, въпреки мръсотията, провъзгласявайки го за спасителя на Сан Хуан, герой от истински кастилски образец и достоен представител на великия адмирал на Презокеанския флот. И това също беше мнението на града, който тази нощ кънтеше от виковете: „Да живее Дон Педро! Да живее героят на Сан Хуан де Пуерто Рико!“
	Всичко беше много приятно и трогателно и предизвика у капитан Блъд, както той призна след това пред Джеръми Пит, настроение на размисъл върху добродетелността да служиш на каузата на закона и реда. Изчистен и преоблечен, в едновременно твърде широки и твърде къси дрехи, взети назаем от гардероба на дон Себастиан, той седна да вечеря на масата на генерал-капитана, хапна обилно и почете отличното испанско вино, оцеляло след нападението над избата на генерала.
	Той заспа спокойно, със съзнанието за добро извършено дело и увереността, че тъй като е без лодки и с много малко хора, мнимата „Арабела“ бе безсилна да посегне на корабите със скъпоценности, истинската цел за дебаркирането в Сан Хуан. За да бъде двойно по-сигурен обаче, една испанска бригада наблюдаваше оръдията в овощната горичка. Но нямаше повод за тревога и когато се разсъмна, утрото им показа корпуса на пиратския кораб отдалечен вече до хоризонта, а с величествено изпънати платна някогашната „Мария Глориоса“ вече навлизаше в пристанището.
	На закуска, когато влезе дон Педро Енкарнадо, беше посрещнат от дон Себастиан с новината, че корабът на неговия адмирал току-що е пуснал котва в залива.
	— Той е винаги точен, — каза Дон Педро, мислейки си за Волферстон.
	— Точен? Той изтърва парада. И пристига твърде късно, за да завърши вашето славно дело, като потопи този пиратски кораб. Надявам да му го кажа лично.
	Дон Педро се намръщи.
	— Това би било неблагоразумно, като се има предвид благоразположението на краля. Не е добре да дразните маркиза. За щастие е малко вероятно той да излезе на брега. Подаграта, разбирате ли.
	— Но аз ще го посетя на борда на кораба му.
	Нямаше и следа от преструвка в намръщеното лице на капитан Блъд. Ако сега не успееше да разубеди дон Себастиан от това логично намерение, съвършения план, който беше разработвал така усърдно, щеше да се провали катастрофално.
	— Не, не. Аз не бих направил това на ваше място — каза той.
	— Да не го направя? Разбира се, че ще го направя. Та това е мое задължение.
	— О, не, не. Вие бихте се принизили много по този начин. Помислете за върховната позиция, която заемате. Генерал-капитан на Пуерто Рико: което ще рече, губернатор, почти вицекрал. Не вие трябва да чакате адмирали, а адмиралите да чакат вас. И маркиз Риконете е наясно с това. Ето защо, тъй като не можеше от проклетата си подагра да дойде лично, той ме изпрати като негов заместник. Това, което имате да кажете на маркиза, можете да го кажете, във ваше удобство тук, на мен.
	Впечатлен, дон Себастиан прокара замислена ръка по двойната си гуша.
	— Разбира се, има известна истина в това, което казвате. Да, да. И въпреки това в този случай имам специално задължение, което трябва да изпълня лично. Трябва да запозная адмирала много подробно с героичната роля, която изиграхте в спасяването на Пуерто Рико и съкровищницата на краля тук, да не говорим пък и за корабите пренасящи скъпоценности. Трябва да се уважи това, което заслужава уважение. Трябва също да се уверя, дон Педро, че вие ще получите своите заслуги.
	И доня Леокадия, спомняйки си с тръпка за ужасите от вчера, които храбростта на дон Педро бе премахнала, и по-нататъшните възможни ужаси, които навременната му намеса бе предотвратила, горещо и нетърпеливо подкрепи щедрите намерения на съпруга си. Но въпреки тази проява на толкова добра воля лицето на Дон Педро ставаше все по-намръщено. Той поклати строго глава.
	— В това и се опасявах — каза той. — Нещо, което не мога да позволя. Ако настоявате, дон Себастиан, ще ме обидите. Това, което направих вчера, не беше нищо повече от това, което ми беше наредено. Не е нужна нито благодарност, нито похвала за изпълнението на един обикновен дълг. Герои са само тези, които, без да мислят за риска и за себе си или загрижени за собствените си интереси, извършват дела, които не влизат в техните задължения. Поне това е моето схващане по този въпрос. И, както вече казах, да настоявам за тържествена церемония по повод извършеното от мен вчера би означавало това да ме обиди. Сигурен съм, че не бихте искали да направите това, дон Себастиан.
	— О, но каква скромност само! — възкликна дамата, вплитайки пръсти и вдигайки очи. — Колко е вярно, че великите хора са винаги толкова скромни.
	Дон Себастиан изглеждаше доста унил. Той въздъхна.
	— Това е отношение, достойно за герой. Вярно, но това много ме разочарова, приятелю. Това би било една нищожна отплата, което мога да ви дам…
	— Не е нужна отплата, дон Себастиан. — Дон Педро беше повече от категоричен. — Нека не говорим повече за това, умолявам ви — той стана. — По-добре веднага да се кача на борда, за да получа заповедите на адмирала. Ще го информирам, с мои думи, какво се е случило тук. И мога да му посоча бесилото, което издигате на плажа за този зловещ капитан Блъд. Това ще бъде много успокоително за Негово Превъзходителство.
	Колко успокояващо беше това, че дон Педро отнесе новините, когато към обяд отново излезе на брега, вече не във взетите назаем, неподходящи дрехи, а облечен отново в цялата прелест на величието на Испания.
	— Маркиз Риконете ме моли да ви информирам, че тъй като Карибите са вече щастливо избавени от прословутия капитан Блъд, мисията на Негово Превъзходителство в тези води е към своя край и сега нищо не му пречи да се подчини на неумолимото си желание да се върне веднага в Испания. Той е решил да конвоира корабите пренасящи съкровищата през океана и ви моли да инструктирате капитаните им да бъдат готови да вдигнат котва при първия отлив: в три часа този следобед.
	Дон Себастиан беше ужасен.
	— Но не му ли казахте, сър, че е невъзможно?
	Дон Педро сви рамене.
	— С адмирала на Презокеанския флот не може да се спори.
	— Но, скъпи ми Дон Педро, повече от половината от екипажите им не са тук, а и корабите са без оръдия.
	— Бъдете сигурни, че не пропуснах да уведомя Негово Превъзходителство за това. Това просто го подразни. Той смята, че тъй като всеки кораб има необходимите хора, за да го обслужва, това е напълно достатъчно. „Мария Глориоса“ е достатъчно добре въоръжен, за да ги защити.
	— Значи той не спира за момент и за да замисли какво може да се случи, ако се разделят?
	— Също така му обърнах внимание и върху това. Не му направи особено впечатление. Негово превъзходителство има голяма вяра в себе си.
	Дон Себастиан издуха шумно въздух през устата си.
	— Тъй! Тъй! Със сигурност това е негова работа. И аз благодаря на Бога за това. Корабите пренасящи тези съкровища донесоха достатъчно проблеми на Сан Хуан де Пуерто Рико и ще се радвам да ги видя за последен път. Но позволете ми да отбележа, че вашият адмирал на Презокеанския флот е изключително необмислен човек. Това идва, предполагам, от това, че е любимец на краля.
	Хитрата и едва доловима усмивка на Дон Педро подсказваше пълно съгласие по въпроса.
	— Тогава да разбирам ли, че вие ще дадете заповеди за най-бързото презареждане на корабите. Негово превъзходителство не бива да чака и така или иначе, отливът няма да чака дори и него.
	— О, чудесно, — каза дон Себастиан. Иронията в гласа му пресили малко смиреният му тон. — Ще издам нужните разпоредби веднага.
	— Ще уведомя веднага Негово Превъзходителство. Той ще бъде много доволен. Тогава си тръгвам, дон Себастиан. И те се прегърнаха. — Повярвайте ми, дълго време ще пазя спомена за нашата щастлива и взаимно изгодна връзка. Предайте моите почитания на доня Леокадия.
	— Но няма ли да останете, за да присъствате на обесването на капитан Блъд? То би трябвало да се проведе по обяд.
	— Адмиралът ме очаква на борда, когато камбаната удари осем часа. Не смея да го карам да чака.
	Но по пътя си към пристанището капитан Блъд се спря в градския затвор. Там той беше посрещнат от главния офицер с честта, която се полага на спасителя на Сан Хуан, и вратите бяха отключени по негова заповед. От вътре в един двор, в който бяха хвърлени изгладените и унили затворници от вчерашната битка, той стигна до каменна килия, осветена от малък прозорец, поставен високо и здраво преграден с решетки. В тази тъмна и зловеща дупка седеше големият пират, прегърбен на едно столче, с глава в окованите си ръце.
	Той вдигна поглед, когато вратата изстена на пантите си, и от помраченото си лице той изгледа злобно посетителя си. Той не разпозна вчерашния си мръсен опонент в този елегантен джентълмен в черно и сребристо, чиято прилежно навита черна перука падаше до раменете му и който размахваше абаносов бастун със златна дръжка, когато той влезе.
	— Време ли е вече? — изръмжа той на лошия си испански.
	Привидният кастилски благородник му отговори на английски, както се говори в Ирландия.
	— О, хайде сега, не бъди нетърпелив. Все още има време да покаеш душата си, тоест, ако изобщо имаш душа за покаяние, все още има време да се покаеш за гадната си идея, която те доведе до тази измама. Мога да ти простя преструвката, че си капитан Блъд. В това има известна доза комплимент. Но не мога да ти простя нещата, които направи в Картахена: безразсъдно избитите мъже, изнасилените жени, отвратителните зверщини и заради самата жестокост, с която задоволи там злите си страсти и опозори името, което си беше присвоил.
	Разбойникът се подсмихна.
	— Говориш като лицемерен свещеник, изпратен да ме покае.
	— Говоря като човека, който съм: човекът, чието име ти омърси с мръсотията на природата си. Ще те оставя да размишляваш, в малкото време, което ти остава, поетична е справедливостта, чрез която моя е ръката, която те праща на бесилото. Защото аз съм капитан Блъд.
	За миг той остана така с безизразно изражение на лицето, оглеждайки обречения измамник, когото удивлението бе направило онемял, след това се обърна на петите си и отиде да се присъедини към чакащия го навън испански офицер.
	Оттам, покрай бесилото, издигнато на плажа, той се отправи към чакащата го лодка и беше отведен обратно до бяло-златния Флагмански кораб.
	И така се получи, че в същия ден фалшивият капитан Блъд беше обесен на плажа на Сан Хуан де Пуерто Рико, а истинският капитан Блъд отплава за Тортуга с „Мария Глориоса“ или „Андалуската Девица“, конвоирайки богато натоварените кораби със съкровища, които нямаха нито оръдия, нито екипажи, с които да окажат съпротива, когато истината за тяхното положение по-късно беше открита на техните капитани.


>	III. Демонстрацията
>>	1

	„Богатството, — обичаше да казва капитан Блъд — мрази скъперника. Неговите привилегии са предвидени за този, който знае как да го харчи благородно и да го залага смело.“
	Независимо дали смятате това за правилно или погрешено, според това неговото мнение, без съмнение е, че той никога не бе спирал да се ръководи по този именно принцип. Примери за неговото разточителство има отбелязани в изобилие в записките за неговото богатство и поеманите рискове, които Джеръми Пит ни е оставил, но нито един не е по-безразсъдно изящен от този, приложен към мерките му за поражението на Западноиндийската компания на мосю дьо Лувоа, когато тя бе започнала да заплашва великото буканиерско братство с изчезване.
	Маркиз дьо Лувоа, който наследи великия Колбер в службата си на Луи XIV, беше всеобщо мразен, докато беше жив, и също толкова оплакван, след като умря. Предполага се, че тази комбинация от оценки не можеше да бъде по-голямо определение за стойността на един държавен министър. Нищо не беше нито прекалено голямо, нито твърде малко за вниманието на мосю дьо Лувоа. След като успя да накара държавната машина да се заработи гладко у дома, той се отдаде на реорганизиращата си страст да изследва френските владения в Карибите, където дейностите на пиратите измъчваха чувството му за ред.
	Там, с кралския си кораб с двадесет и четири оръдия наречен „Беарне“, той изпрати Рицаря на Сентонж, способен и представителен джентълмен в началото на трийсетте си години, който беше спечелил доверие, което господин дьо Лувоа не му беше дал ей така с лека ръка и който носеше сега ясни указания как да постъпи, за да сложи край на злото, както господин дьо Лувоа се беше изразил.
	За мосю дьо Сентонж, чиито житейски обстоятелства в никакъв случай не можеха да се нарекат богати, това трябваше да докаже неподозираната и изпратена от Небето възможност за успех, тъй като в процеса на службата си на своя крал по най-добрия начин, той намери повод, с още по-голяма способност, много ползотворно да служи и на себе си. По време на престоя си в Мартиника, който събитията го накараха да продължи далеч повече от строго необходимото, той се срещна, ухажва и със скорост присъща за тропиците успя да се ожени за мадам дьо Вейнак. Тази млада и великолепно красива вдовица на _„Hommaire de Veynac“_ която беше наследила от покойния си съпруг огромни Западноиндийски владения, които обхващаха почти една трета от остров Мартиника, с плантации от захар, подправки и тютюн, даващи годишни приходи, които бяха не по-малки от кралски размери. Така богато надарена, тя стигна до прегръдките на величествения, но и доста безпаричен Шевалие дьо Сентонж.
	Шевалие беше твърде съвестен човек и твърде дълбоко пропит от чувството си за важност на своята мисия, за да позволи този брак да бъде нещо повече от една великолепна увертюра към усърдното изпълнение на задълженията си, които го бяха довели в Новия свят. Тъй като сватбата беше отпразнувана в Сен Пиер с цялата помпозност и лукс, присъща на значимостта на дамата, господин дьо Сентонж се зае отново със задачата си и с голямото въздействие, което извлече от щастливата промяна на положението си. Той взе булката си на борда на „Беарне“ и отплава от Сен Пиер, за да завърши до край инспекцията си, преди да поеме курс към Франция и да се наслади напълно на баснословното богатство, което сега беше и негово.
	Доминика, Гваделупа и Гренадини, които вече беше посетил, както и Сент Кроа, който честно казано не беше собственост не на Френската корона, а на Френската Западноиндийска компания. Най-важната част от мисията му обаче оставаше да бъде извършена в Тортуга, тази друга собственост на Френската Западноиндийска компания, която се бе превърнала в крепост на онези пирати, английски, френски и холандски, за чието унищожение Шевалие имаше задължението да извърши.
	Увереността му в способността да успее по този труден въпрос беше значително подсилена от съобщението, че Питър Блъд, най-опасният и предприемчив от всички тези флибустиери, наскоро е бил заловен от испанците и обесен в Сан Хуан де Пуерто Рико.

	* * *

	В един тих, но горещ августовски ден „Беарне“ благополучно преплува и пристигна, за да хвърли котва в залива Кайона, едно скалисто пристанище, което природата може би бе замислила изрично да служи само за леговище на пирати.
	Шевалие взе невястата си на брега, отнасяйки я на специално осигурен за нея стол, с който неговите моряци си проправяха път през разнородната тълпа от европейци, негри, марони и мулати от двата пола, които се тълпяха да зърнат великата дама от френския кораб. Двамата носачи мулати, почти голи, носеха този стол със скъпоценния му товар, докато доста надутият господин дьо Сентонж, облечен в най-светлите си сини тафти, с бастун в едната си ръка и шапката, с която си правеше вятър в другата, крачеше до тях, проклинайки жегата, мухите и лошите миризми. Висок и напет мъж той вече беше леко склонен в тази си ранна възраст към напълняване, и в резултат на това се потеше обилно и главата му беше вече цялата мокра под изящната си златна перука.
	Нагоре по лекия наклон на главната непавирана улица на Кайона, покрита с искрящи бели отблясъци от коралов прах, листа и клонки нападали от палмите, той накрая се дотътри до благословената уханна сянка на градината на губернатора и до прохладния здрач на стаите, в които слънчевият зной беше изолиран от зелени, ламелни щори. Тук прохладните напитки, в които умело бяха смесени ром, лайм и захарна тръстика, придружиха сърдечното му посрещане, оказано от губернатора и двете му красиви дъщери на тези изтъкнати посетители.
	Но жегата, в която пристигна мосю дьо Сентонж, беше предназначено да бъде намалена само временно. Скоро след като мадам дьо Сентонж беше отведена от дъщерите на губернатора, последва дискусия, която отново отвори всички пори на Шевалие. Мосю д’Ожерон, който управляваше Тортуга от името на Френската Западноиндийска компания, бе слушал със сериозност, нараснала до мрачност, насилствените изложения, направени от неговия посетител от името на господин дьо Лувоа.
	Той беше дребен, нисък и елегантен мъж и мосю д’Ожерон, който беше запазил в този странен остров, който управляваше, нещо от придворното излъчване на Великия свят, от който идваше, така също се бе обградил в къщата си обзаведена с елегантност, присъща на френски джентълмен с произход. Сега само възпитанието и добрите обноски му позволяваха да прикрива нетърпението си. В края на грубото и помпозно изказване на Шевалие той въздъхна, в което имаше и известна умора.
	— Подозирам — осмели се накрая да каже той, — че господин дьо Лувоа е погрешно информиран за условията в Западна Индия.
	Мосю дьо Сентонж беше ужасен от този намек на противопоставяне. Чувството му за важността и всезнанието на господин дьо Лувоа беше почти толкова високо, колкото и усещането му за притежанието на тези му качества.
	— Съмнявам се, сър, дали в света има неща, за които господин маркиз дьо Лувоа да не е напълно информиран.
	Усмивката на мосю д’Ожерон беше блага и учтива.
	— Разбира се, целият свят знае за високата стойност на мосю дьо Лувоа. Но Негово Превъзходителство не притежава моя собствен опит в тези отдалечени места и това, смея да кажа, че придава известна стойност на мнението ми по въпроса.
	С нетърпелив жест Шевалие махна с ръка, по повод мнението на мосю д’Ожерон.
	— Мисля, че се отдалечихме от естеството на въпроса. Позволете ми да бъда съвсем откровен, сър. Тортуга е под флага на Франция. Мосю дьо Лувоа е на мнението, с което аз си позволявам да се съглася, че то е крайно неправилно… Накратко, че не е в чест на знамето на Франция да защитава една орда от разбойници.
	Учтивата усмивка на мосю д’Ожерон все още беше пълна с презрение.
	— Сър, сър, не знамето на Франция защитава флибустиерите, а флибустиерите защитават знамето на Франция.
	Високият, рус и доста внушителен представител на Короната се изправи на крака, сякаш за да отбележи възмущението си.
	— Мосю, това е възмутително твърдение.
	Градолюбието на губернатора остана ненакърнено.
	— Фактът е възмутителен, а не твърдението. Позволете ми да ви отбележа, мосю, че преди сто и петдесет години Негово Светейшество папата подари на Испания Новия свят след откриването му от Колумб. Оттогава останалите нации — французи, англичани и холандци, обръщаха все по-малко внимание на тази папска разпоредба, отколкото Испания смята за необходимо. Те сами са се опитали да заселят някои от тези земи. Земи, които испанците никога не са завладявали реално погледнато. Тъй като Испания настоява това да се разглежда като нарушение на нейните права, Карибите от години са били оспорвана територия. Самите тези пирати, на които гледате с такова презрение, първоначално са били мирни ловци, земеделци и търговци. Испанците ги прогониха от Испаньола, прогониха и англичаните и французите от Сейнт Кристофър и холандците от Сент Кроа, чрез безмилостни кланета, които не пощадиха дори техните жени и деца.
	В самозащита тези мъже изоставиха мирните си занаяти, взеха оръжия, обединиха се в братство и на свой ред запреследваха испанците. Това, че Вирджинските острови днес принадлежат на Английската корона, се дължи на тези „братя от крайбрежието“, както те се наричат, тези пирати, които завладяха тези земи в името на Англия. Същият този остров Тортуга, подобно на остров Сент-Кроа, стана част от Френската Западноиндийска компания, а оттам и на Франция по същия начин.
	Говорите, сър, за защитата на френското знаме, на която се радват тези пирати. Тук има объркване на идеологии. Ако нямаше пирати, които да обуздаят хищничеството на Испания, се питам, мосю дьо Сентонж, дали това ваше пътуване изобщо щеше да бъде предприето, защото се съмнявам дали щеше да има френски владения в Карибите, които да бъдат посетени.
	Той спря, за да се усмихне на обърканото учудване на госта си:
	— Надявам се, мосю, че казах достатъчно, за да оправдая мнението, което си позволявам да изразя в противоречие на това на господин дьо Лувоа, че потискането на пиратите може лесно да доведе до бедственото положение на Френските Западноиндийски колонии.
	В този момент мосю дьо Сентонж избухна. Както обикновено се случва, всъщност усещането на истината, залегнало в основата на аргумента на губернатора, предизвика неговото раздразнение. Безразсъдните думи на неговата реплика ни карат да се съмняваме в мъдростта на мосю дьо Лувоа да го избере за посланик.
	— Казахте достатъчно, мосю… даже повече от достатъчно, за да ме убедите, че нежеланието да се откажете от печалбите, натрупани за вашата компания и за вас лично от плячката, продавана в Тортуга, ви кара да се отнасяте с пренебрежение към честта на Франция, върху която този трафик е едно черно петно.
	Мосю д’Ожерон вече не се усмихваше. Поразен на свой ред от количеството истина в обвинението на Шевалие, той внезапно се изправи, побелял от гняв. Но майсторски, този нисък на ръст мъж се овладя веднага, не притежавайки нищо от самохвалството на височайшия си посетител. Гласът му беше студен като лед и лишен от каквато и да е интонация.
	— Подобно обвинение, мосю, може да ми бъде отправено само с шпага в ръка.
	Сентонж крачеше из дългата стая и размахваше ръце.
	— Това е същата глупост, както и останалите! Абсурд! Ако това е демонстрация на вашия хумор, по-добре е да изпратите поканата си за дуел на мосю дьо Лувоа. Аз съм само негов представител. Казах това, което бях натоварен да кажа, и това, което не съм казал, ако ви бях сметнал за по-разумен. Трябва да разберете, мосю, че не съм дошъл чак от Франция, за да се бия на дуели от името на Короната, а за да обясня възгледите на Короната и да издавам заповедите на Короната. Ако те ви изглеждат неприятни, това не ми влиза в работата. Заповедите, които имам към вас, са Тортуга да престане да бъде убежище на пирати. И това е всичко, което трябва да ви кажа по въпроса.
	— Бог да ми даде търпение, сър! — извика мосю д’Ожерон в притеснението си. — Ще бъдете ли достатъчно добър да ми кажете в същото време как да наложа тези ваши заповеди?
	— Къде е трудността? Затворете пазара, от който си извличате печалбата. Ако сложите край на трафика, пиратите сами ще се махнат.
	— Колко просто! Наистина колко просто! И какво, ако пиратите сложат край и на мен и на това владение на Западноиндийската компания? Какво ще стане, ако завладеят остров Тортуга за себе си, което без съмнение ще се получи? Какво ще правим тогава, ако обичате да ми кажете, мосю дьо Сентонж?
	— Мощта на Франция знае как да наложи правата си.
	— Много съм ви задължен. Дали мощта на Франция осъзнава и колко голяма трябва да бъде тя? Има ли господин дьо Лувоа някаква представа за силата и организацията на тези пирати? Никога ли не сте чували например във Франция за похода на Морган към Панама? Осъзнавате ли, че общо около пет или шест хиляди от тези мъже, които плават тук, са най-страховитите морски бойци, които светът някога е виждал? Ако бяха обединени и от такава заплаха като от затриването им, те биха могли да съберат флота от четиридесет или петдесет кораба, които да пометат Карибите от край до край.
	Най-после губернаторът бе успял да смая господин дьо Сентонж с тази реалност. За миг Шевалие се втренчи унило в своя домакин. Тогава той упорито се съвзе.
	— Със сигурност, сър, със сигурност вие преувеличавате.
	— Нищо не преувеличавам. Искам да разберете, че съм подтикван от нещо повече от личния си интерес, който така обидно ми приписвате. Сигурен съм, че господин дьо Лувоа ще съжалява за несправедливостта на това предположение, когато му докладвам изчерпателно, изяснявайки това, което ми казахте. За останалото обаче, сър, имате вашите заповеди. Но със сигурност, сър, вие сте получили известна свобода на действие при изпълнението на вашата мисия. Като преценявате нещата така, както намерите за добре, и както също ви ги обясних, струва ми се, че няма да направите лоша услуга на Короната, като препоръчате на господин дьо Лувоа, докато Франция не е в състояние да настани солидна флота в Карибите, която да може да защити нейната собственост, тя би била добре информирана да не нарушава за момента текущото състояние на нещата.
	Шевалие се скова още повече.
	— Това, мосю, не е препоръка, която би ми се харесала. Имате заповедите на мосю дьо Лувоа, които гласят, че този пазар за оплячкосване на моретата трябва веднага да бъде затворен. Вярвам, че ще ми позволите да уверя господин дьо Лувоа в незабавното ви съгласие по въпроса.
	Мосю д’Ожерон беше отчаян пред глупостта на тази сервилна непримиримост.
	— Все пак ще трябва да протестирам, мосю, че вашето определение е несправедливо. Никаква плячка не идва тук, освен плячката иззета от Испания, за да ни компенсира за всичката плячка, от която бяхме ощетени и още продължаваме да бъдем ощетявани от ръцете на онези господа от Кастилия.
	— Но това, сър, са фантазии. Има мир между Испания и Франция.
	— В Карибите, мосю дьо Сентонж, никога няма мир. Ако премахнем пиратите, това значи да сложим оръжие и да си поднесем сами гърлата на ножа. Това е всичко.
	Нямаше обаче аргументи, които да отклонят господин дьо Сентонж от позицията, която бе заел.
	— Трябва да гледам на това като на лично мнение, повече или по-малко изразено — позволете ми да го кажа, без да ви обидя — от интересите на вашата компания, както и вашите лични. Както и да е, заповедите са ясни. Разбирате, че ще ги пренебрегнете на свой риск.
	— И също така, че ще ги изпълня на свой риск — каза губернаторът, след като сви устни. Той вдигна рамене и въздъхна. — Поставяте ме, сър, между чука и наковалнята.
	— Бъдете поне така справедлив да разберете, че аз просто изпълнявам дълга си, — каза възвишения Шевалие дьо Сентонж и довода на тези му думи беше единственото, която мосю д’Ожерон успя да му признае от всичката му упорита самонадеяност изразена до сега.


>>	2

	Мосю дьо Сентонж отплава със съпругата си още същата вечер от Тортуга, поемайки курс към Порт-о-Пренс, който искаше да посети, преди най-накрая да се отправи към Франция и богатия разкош, който сега щеше да вкуси там. Възхищавайки се на твърдостта, с която бе устоял на всички видове молби на губернатора на Тортуга, той довери всичко на мадам дьо Сентонж по въпроса, така че и тя да може да му се възхити.
	— Този дребен трафикант на разбойници можеше и да ме убеди да изменя на дълга си, ако бях по-малко бдителен — засмя се той. — Но аз не се лъжа така лесно. Ето защо мосю дьо Лувоа ме избра за една мисия от такова голямо значение. Той знаеше за трудностите, с които трябваше да се сблъскам, и знаеше, че не се заблуждавам така лесно от погрешни твърдения, колкото и подвеждащи да са те.
	Тя беше висока, красива и спокойна дама, с бадемови очи и черна коса, с кожа като слонова кост и с гърди като дъщерята на Зевс. Превзетите й очи разглеждаха със страхопочитание и благоговение този свой съпруг от Великия свят, който трябваше да отвори за нея „Социалните врати на Франция“, които иначе биха били затворени за съпругата на един обикновен плантатор, колкото и богат да бе той. Въпреки цялото си възхитително доверие в проницателността му, тя се осмели да се запита дали е прав, като смята аргументите, представени от мосю д’Ожерон, като чисто користни. Не беше прекарала живота си в Западна Индия, без да научи нещо и за хищничеството на Испания, макар че може би никога досега не бе подозирала до каква степен дейността на пиратите може да държи това хищничество под контрол. Испания поддържаше значителна флота в Карибите, главно за целите на охраната на своите селища от нападения на пиратски набези. Потушаването на флибустиерите би направило тази флота така де се каже, бездействаща, а от безделието не би могло да се отгатне какъв дявол би могъл да направи то от хората, особено когато те са и испанци. И така, кротко, госпожа дьо Сентонж отвърна на своя обожаван съпруг. Но обожаваният съпруг, с възвишен дух, който го правеше толкова очарователен, отказа да бъде разколебан така лесно.
	— В такъв случай бъдете сигурни, че кралят на Франция, моят господар, ще въведе нещата в ред.
	Въпреки това умът му не беше съвсем спокоен. Много покорната и колеблива подкрепа от страна на съпругата му към аргумента на мосю д’Ожерон отново го бе разстроила. Беше лесно да се абстрахираш от личния интерес на губернатора на Тортуга и да му припишеш страха му към Испания. Мосю дьо Сентонж, тъй като самият той бе придобил внезапен и значителен интерес към владенията на Френската Западна Индия, започна да се пита дали в края на краищата не е се е съгласил твърде бързо с факта, че господин д’Ожерон е преувеличавал в твърденията си.

	* * *

	Губернаторът на Тортуга не беше преувеличил с нищо. Колкото и да се бяха сблъскали интересите му с неговите аргументи, не може да има съмнение, че те бяха добре обосновани. Поради това той не можеше да види и друг път, освен да напусне поста си и незабавно да се върне във Франция, оставяйки господин дьо Лувоа да реши съдбата на Френската Западна Индия и на Тортуга по свой собствен начин. Това би било дезертиране от интересите на Западноиндийската компания. Но ако волята на новия министър надделее, много скоро Западноиндийската компания нямаше да има интереси, които да защитава. Дребният губернатор прекара една тревожна нощ и спа до късно на следващата сутрин, за да бъде събуден от стрелба.
	Гърмежът на оръдията и дрънченето на мускетите бяха толкова продължителни, че му отне известно време, за да осъзнае, че глъчката не предвещава нападение срещу пристанището, а бе просто _„feu-de-joie“*_ който скалите на Кайона никога досега не бяха чували. Причината за това, след като я откри, послужи да разсее част от потиснатото му настроение. Съобщението, че Питър Блъд е бил хванат и обесен в Сан Хуан де Пуерто Рико, се оказа невярно от пристигането в Кайона на самия Питър Блъд. Той беше доплувал до пристанището на борда на един пленен испански кораб, някогашния „Мария Глориоса“, доскоро флагмански кораб на маркиз Риконете, Адмиралът на Презокенския флот, влачейки след себе си два богато натоварени испански галеона, кораби превозващи съкровища, иззети от Пуерто Рико.
	[* Приветствен огън. — Б.‍пр.‍]
	Оръдията, които гърмяха със салютите си, бяха оръдията на собствената флота на Блъд, състояща се от три кораба, които бяха преоборудвани в Тортуга в негово отсъствие и на борда на които през изминалата седмица всички бяха в траур и дезориентация. Радвайки се бурно и възторжено, всеки един от тези ликуващи пирати на това чудно завръщане от отвъдното на човека, когото до скоро бяха оплаквали — тъй като също така съществуваше и истинско приятелство между губернатора на Тортуга и великия капитан — мосю д’Ожерон и дъщерите му също се подготвиха да посрещнат Питър Блъд по случай добре дошъл, на който губернаторът донесе някои от избраните си бутилки „от тайния резерв на избите си“, както той описа избраните вина, които бе получил от Франция.
	Капитанът дойде в много добро настроение на празника подготвен в негова чест и ги забавлява на масата с обстоен разказ за странното си приключение в Пуерто Рико, което завърши с обесването на един беден негодник, претендиращ за името и славата на капитан Блъд, и бе му позволил да отплува безпрепятствено с двата кораба, които сега бяха закотвени в пристанището на Тортуга.
	— Никога не съм правил по-богат удар и се съмнявам дали някога са били правени по-богати от този. Само от златото на моят собствен дял трябва да възлиза на двеста и петдесет хиляди реала, които ще депозирам при вас срещу деноминации във Франция. Освен това чушките и подправките в един от галеоните трябва да са на стойност над сто хиляди реала за Западноиндийската компания. Очаквам вашата оценка, приятелю.
	Но това съобщение, което трябваше да повиши доброто настроение на губернатора, просто послужи да го хвърли видимо в мрачно състояние и само му напомни как се бяха вече променили обстоятелствата. Той тъжно погледна госта си през масата и още по-тъжно поклати глава.
	— Всичко свърши, приятелю. Аз съм под наложена ми проклета забрана. — И после той изложи с най-пълни подробности историята за посещението на Шевалие дьо Сентонж и с ограничаването на дейността на мосю д’Ожерон. — Виждате ли, скъпи ми капитане, пазарите на Западноиндийската компания са вече затворени за вас.
	Проницателното, добре избръснато и загоряло от слънцето лице обрамчено в рамка от черни къдри излъчваше гняв и ужас.
	— В името на Бога! Но не казахте ли на този царедворски лакей, че…
	— Нямаше нещо, което да не му казах, което разумен човек би трябвало да изслуша, нямаше аргумент, който да не представих. Към всичко, което имах да кажа, той ме измори с настойчивостта си, че се съмнява дали в света има неща, за които господин дьо Лувоа да не е информиран. За Шевалие дьо Сентонж няма друг бог, освен Лувоа и Сентонж е неговият пророк. Това беше подчертано и изразено съвсем ясно. Този господин дьо Сентонж е методичен джентълмен, като всички тези придворни слуги. Напоследък в Мартиника той се оженил за вдовицата на Хомейр де Вейнак. Това ще го направи един от най-богатите хора във Франция. Знаете ефекта на големите капитали върху самонадеяния човек. — И мосю д’Ожерон разпери ръцете си. — Свърши се приятелю.
	Но с това капитан Блъд не можеше да се съгласи.
	— Това означава да сложиш главата си под брадвата. О, не, не. Поражението не трябва да се приема толкова лесно от мъже с воля като нашата.
	— За вас, които живеете извън закона, всичко е възможно. Но за мен… Тук, в Тортуга, аз представлявам правата на Франция. Трябва да служа и да ги поддържам. И за съжаление законът вече се е произнесъл по този въпрос.
	— Ако бях пристигнал един ден по-рано, законът можеше да се произнесе и по различен начин.
	д’Ожерон беше цинично тъжен.
	— Представяш ли си, че въпреки всичко, което казах, ти все пак би могъл да убедиш това конте в глупостта му?
	— Няма нищо, в което човек да не може да бъде убеден, ако му бъдат предоставени необходимите аргументи и по правилния за това начин.
	— Казвам ви, че изложих пред него всички възможни аргументи, които съществуват.
	— Не, не. Представили сте само тези, които на вас са ви хрумнали.
	— Ако искаш да кажеш, че трябваше и да опра пистолет в главата на това непоносимо псе…
	— О, приятелю! Това не е аргумент. Това е само ограничение. Всички сме егоистични и никой не са по-големи егоисти от онези, които, като този Шевалие де Сентонж, са готови да обвинят другите в този вид грешка. Отношението към неговите интереси може би щеше да е много по-убедително в случая.
	— Може би. Но какво знам аз за неговите интереси?
	— Какво знаете за тях? О, но помислете. Не ми ли казахте току-що, че той наскоро се е оженил за вдовицата на Хомейр де Вейнак? Това му прави интересите доста големи в Западна Индия. Споменали сте неясно и обобщено за испанските нападения над селищата на другите нации. Трябваше да сте по-внимателен. Трябваше да се спрете на възможността за нападение над богатата Мартиника. Това би го накарало да се позамисли. А сега го няма и шансът е вече пропуснат.
	Но д’Ожерон не виждаше причина да споделя някакви съжаления за тази пропусната възможност.
	— Упоритостта му би му попречила да се уплаши. Той нямаше да ме послуша. Последното нещо, което ми каза, преди да отплава за Порт-о-Пренс…
	— За Порт-о-Пренс! — извика екзалтирания капитан Блъд, за да го прекъсне. — Той е заминал за Порт-о-Пренс?
	— Това беше неговата дестинация, когато замина вчера. Това е последното му пристанище, преди да отплава за Франция.
	— Така, така! — капитанът беше замислен. — Това значи, че на връщане той ще мине през провлака на Тортуга?
	— Разбира се, тъй като другата алтернатива би означавала да заобиколи Испаньола.
	— Сега, слава Богу, може и да не съм закъснял в крайна сметка. Не бих ли могъл да го пресрещна, когато се връща, и да изпробвам уменията си на убеждаване върху него?
	— Ще си загубите времето, капитане.
	— Ти си прекалено сигурен. Това е голямата ми дарба, която притежавам, да убеждавам. Крепете надеждите си още за известно време, приятелю, докато не подложа на изпитание този господин дьо Сентонж.
	Но за да се издигнат от най-ниската им точка надеждите на мосю д’Ожерон им беше необходимо нещо повече от обикновени и безгрижни уверения. С въздишка на трайно униние той се сбогува този ден с капитан Блъд и без увереност му пожела късмет, в каквото и начинание да предприеме.

	* * *

	Каква форма можеше да приеме това приключение, самият капитан Блъд все още не знаеше, когато напусна къщата на губернатора и се качи на своя прекрасен кораб с четиридесет оръдия „Арабела“, който, готов за отплаване, оборудван, въоръжен и зареден с продоволствия, бездействаше по време на дългото му отсъствие.
	Но мислите, които той отдаде по въпроса, бяха толкова добри, че късно същия следобед, с определен от него вече план, той проведе военен съвет в голямата си каюта на кораба и възложи конкретни заповеди на своите главнокомандващи.
	Хагторп и Дайк трябваше да останат в Тортуга и да отговарят за корабите със съкровищата. Волферстон получаваше командването на пленения флагмански кораб на испанския адмирал „Мария Глориоса“ и трябваше да отплава незабавно с много специални и подробни инструкции. На Ибервил, френският пират, който беше в сътрудничество с него, Блъд повери „Елизабет“ със заповед да се подготви за отплаване.
	Същата вечер, по залез-слънце, „Арабела“ се измъкна от рояка по-малки кораби, събрали се около пристана й. Начело със самия Блъд и с Пит като навигатор и Огъл отговарящ за оръдията, той отплава от Кайона, следван плътно от „Елизабет“. „Мария Глориоса“ се вече беше отдалечила на хоризонта.
	Изправяйки се срещу лекия източен бриз, двата буканиерски кораба, „Арабела“ и нейният партньор, бяха край Пойнт Палмиш на северния бряг на Испаньола на следващата вечер. Не далеч, където проливът Тортуга се стесняваше до едва пет мили между Палмиш и Португал Пойнт, капитан Блъд реши да заеме позицията си за това, което беше намислил да направи.


>>	3

	Приблизително по времето, когато „Арабела“ и „Елизабет“ хвърляха котва в онзи самотен залив на северния бряг на Испаньола, „Беарне“ напредваше към Порт-о-Пренс. Миризмите носейки се от това място накърниха деликатните ноздри на мадам дьо Сентонж и поради тази причина — тъй като толкова добре надарените съпруги трябваше да бъдат глезени — Шевалие скъси посещението си дори и с цената това да ощети бизнеса на краля. Радостен, че най-после се е справил с това и със спокойната убеденост, че е изпълнил мисията си по начин, по който трябваше да заслужи похвалата на господин дьо Лувоа, Шевалие обърна вниманието си към Франция и мислите си към по-леките въпроси от личен характер.
	При слаб насрещен вятър напредването на „Беарне“ беше толкова бавно, че му бяха нужни двадесет и четири часа, за да заобиколи нос Свети Никола в западния край на канала Тортуга така, че някъде към залез-слънце в деня след заминаването си от Порт-о-Пренс той навлезе в този тесен проход.
	По това време мосю дьо Сентонж се излежаваше до елегантна кушетка на кърмата, поставена под навес от кафяво платно. Върху този диван се бе излегнала и красивата му креолска съпруга. Имаше нещо в тази дама с превъзходни пропорции, от дълбоката мекота на гласа и до големите перли, вплетени в лъскавата й черна коса, което да не издава нейното богатство. Понастоящем то беше подсилено от дълбокото удовлетворение на този брак, в който всяка страна толкова идеално се допълваше с другата. Тя сякаш сияеше и се изпълваше от него, докато лежеше там разкошно, леко размахвайки украсеното си със скъпоценни камъни ветрило, звучния й смях беше толкова всеотдаден да почете остроумието, с което нейният младоженец се опитваше да я заслепи.
	В средата на тази идилия влезе, повече или по-малко внезапно и със сигурност натрапчиво, мосю Лузан, капитанът на „Беарне“, слаб и мургав мъж с орлов нос, малко над средния ръст, чието излъчване и държание бяха по-скоро присъщи на войник, отколкото на моряк. Когато се приближи, той взе далекогледа изпод ръката си и го насочи към кърмата.
	— Там има нещо странно, — каза той. И подаде далекогледа. — Погледни, Шевалие.
	Мосю дьо Сентонж се изправи бавно и очите му погледнаха в указаната посока. На около три мили на запад се виждаше платно.
	— Кораб — каза той и вяло като прие предложения му далекоглед. Той отстъпи встрани до парапета, откъдето гледката беше по-ясна и където можеше да намери опора, на която да подпре лакътя си.
	През стъклото той видя голям бял съд с много високо издигната кърма. Той се отправяше на север, с изглед към десния си борд срещу източния бриз, и така издаваше на показ благородния си фланг, продупчен за двадесет и четири оръдия, а отворите им блестяха в златно на белия му фон. От главната си мачта, над планина от снежни платна, се вееше червеното и златно знаме на Кастилия, а над него беше заковано разпятие. Шевалие свали далекогледа.
	— Испански — беше небрежният му коментар. — Какво странно откривате в него, капитане?
	— О, явно испанец. Но той се беше отправил на юг, когато го видяхме за първи път. Малко по-късно той се отклони в нашия килватер и вдигна всичките си платна. Това е странното. Защото изводът е, че той е решил да ни последва.
	— И тогава какво?
	— Точно така. Тогава какво? — Той направи пауза, сякаш за отговор, след което продължи. — От вида на неговия фланг той е явно адмиралски кораб. Сигурно сте забелязали също и че е тежковъоръжен. Оборудван е с четиридесет и осем оръдия, без да броим тези на кърмата и предните палуби. Той отново направи пауза, за да добави с известна тежест: — Когато съм следван от един такъв кораб, обичам да знам причината.
	Мадам се размърда вяло на дивана си в съпровод на дълбок и плътен смях.
	— Вие сте човек, който се плаши от сянката ли, капитане?
	— Неизменно, когато е хвърлена от испанец, мадам — тонът на Лузан беше остър.
	Той беше с лютив нрав, който беше засегнат от отношението относно смелостта му, което беше загатнато във въпроса на мадам. Шевалие, който не хареса тона му, би си позволил и някои сарказми, в по-подходящ случай и да запита за причините на опасенията на капитана. Лузан си тръгна раздразнен. Тази нощ вятърът намаля до най-лекия полъх и напредването им беше толкова бавно, че на следващото утро бяха все още на около пет или шест мили на запад от Португал Пойнт и изхода на проливите. И дневната светлина им показа големия испански кораб, който беше на приблизително същото разстояние от тях.
	Неспокойно и продължително капитан Лузан го огледа още веднъж, след което подаде далекогледа си на своя лейтенант.
	— Виж какво може да разбереш от това.
	Лейтенантът се вгледа продължително и докато гледаше, видя да се добавят още платна към вече издигнатата планина от платна, която вече носеше. Той съобщи това на капитана, който стоеше до него и след като прегледа вимпела на предната му мачта, той успя да добави информацията, че той е Флагманският кораб на испанския Адмирал на Презокеанския флот, маркиз Риконете.
	Фактът, че той трябваше да издигне и резервните си платна, за да улови и последната възможна унция от лекия вятър, увеличи подозрението на капитана, че целта му е да го ускори до краен предел, и бидейки опитният моряк, който беше плавал по тези води и с вече изградено недоверие към намеренията на всички испанци, той взе своето решение. Издигайки всички възможни платна и гонен от такова близко разстояние, той се насочи на юг към убежището на едно от пристанищата на северния бряг на Френската Испаньола.
	Дотам този испанец, ако наистина го преследваше, едва ли би се осмелил да го последва. Ако го направеше, със сигурност нямаше да си позволи да прояви враждебност. Маневрата щеше да послужи и за поставяне на последна проверка на намеренията му.
	Резултатът увери Лузан почти незабавно. Веднага големият галеон се завъртя в същата посока, като дори насочи носа си в още по-остър ъгъл по същото направление. Стана толкова ясно, че той преследва „Беарне“, колкото и че пътя на „Беарне“ ще бъде отрязан, преди той да достигне зеления бряг, който сега беше почти пред него, но все още на около четири мили разстояние.
	Мадам дьо Сентонж, силно обезпокоена в каютата си от гледката към фалшборда, поиска нетърпеливо да бъде информирана от Господа или Дявола какво му имаше тази сутрин на глупака, който командваше „Беарне“. Елегантният Шевалие, по пижама и чехли и с набързо наметната перука, чиито къдрици висяха като наниз от лоени свещи ограждащи зачервеното му лице, побърза да отиде и сам да провери.
	Той се изкачи по почти перпендикулярната палуба към прехода до средата на кораба и застана там, ревейки гневно на Лузан.
	Капитанът се появи на парапета откъм кърмата, за да му отговори с кратък разказ за опасенията си.
	— Все още ли сте под това абсурдно убеждение? — цитира мосю дьо Сентонж. — Абсурдно! Защо му е на испанец да ни преследва?
	— Ще бъде по-добре да продължим да си задаваме този въпрос, отколкото да чакаме да открием отговора му — сопна се Лузан, като по този начин, поради липсата на уважение, увеличи още повече раздразнението на Шевалие.
	— Но това е глупаво! — възмути се Сентонж. — Да бягаш от нищото! И е толкова позорно да разочароваш мадам дьо Сентонж от такива инфантилни страхове.
	Търпението на Лузан напълно го напусна.
	— Тя ще бъде още по-разстроена, подсмихна се той, — ако тези инфантилни страхове се окажат верни. И добави направо — Мадам дьо Сентонж е красива жена, а испанците са си испанци.
	Отговорът на това беше пронизително възклицание, за да обяви, че самата мадам вече бе излязла от коридора. Оскъдното й облекло беше на ръба на границата на благоприличието, тъй като, без да чака повече бе хвърлила само един шал през кръста си, и с вълна от лъскава черна коса като наметало около изящните си рамене тя беше дошла да установи сама какво по дяволите ставаше.
	Забележката на Лузан, дочута, докато тя стъпваше на средната палуба, предизвика сега върху него порой от пронизителни обиди, в хода на които той чу да го описват като нищожен страхливец, нисък и груб нещастник. И преди тя да свърши, Шевалие добави своя глас към нейния.
	— Вие сте луд, сър! Луд! От какво можем да се страхуваме тук от един испански кораб, при това кралски кораб, кажете ми, адмирале? Ние плаваме под флага на Франция и Испания не е във война с Франция.
	Лузан се сдържа да отговори възможно най-тихо.
	— В тези води, сър, не е възможно да се каже с кого може да воюва Испания. Испания е убедена, че Бог е създал Америка специално за нейна наслада и удоволствие. Повтарям ви това, откакто навлязохме в Карибите.
	Шевалие си спомни не само това, но и че напоследък беше чувал много подобни изрази и от някой друг. Мадам обаче отвличаше вниманието му.
	— Разсъдъкът на този мъж е преобърнат от паника! — извика тя с яростно презрение. — Ужасно е на такъв човек да бъде поверяван кораб. Той би бил по-подходящ да командва кухненски взвод.
	Един Господ знаеше какъв можеше да бъде отговорът на тази обида и какви биха били последствията от нея, ако точно в този момент не беше дошъл гърмежът на оръдие, за да спести на Лузан труда да отговори и внезапно да промени сцената и нрава на актьорите.
	— Праведно небе! — изкрещя мадам.
	— Ventre-dieu!* — изруга мъжа й.
	[* Велики Боже!]
	Дамата се хвана за гърдите. Кавалерът, с тебеширено лице, я прегърна покровителствено. От кърмата капитанът, когото така свободно бяха обвинили в малодушие, се изсмя направо с приятна злоба.
	— Имате отговор, мадам. И вие също, сър. Следващият път може би ще се замислите, преди да наречете страховете ми инфантилни и поведението ми идиотско.
	С това той им обърна гръб, за да може да говори с лейтенанта, който се забърза към него. Той изкрещя някаква заповед. Тя мигновено беше последвана от друга извикана от лейтенанта. Той изкрещя друга заповед. Тя мигновено беше последвана от изсвирването от тръбата на боцмана, а на средната палуба около Сентонж и неговата съпруга настана голямо раздвижване, когато моряците се изсипваха от каютите си на палубата, да се подредят, и зачакат заповедите на капитана. Над тях имаше и друг вид дейност. Мъжете сновяха по реите и разпъваха мрежи, чиято цел беше да хванат всякакви отломки, които можеха да бъдат свалени в процеса на боя.
	Второ оръдие изгърмя откъм испанеца и след това трето, след това настана кратка пауза, а след това бяха поздравени от нещо, което прозвуча като гръма от целия му борд. Шевалие свали пребледнялата си и трепереща жена, чиито колене внезапно се бяха превърнали в пластилин, която сега бе седнала на парапета до люка.
	Той безполезно сипеше нецензурни изрази в уплахата си. Наведен през парапета Лузан, смилил се над тях и напълно невъзмутим, им извика, като смяташе да ги успокои.
	— В момента той си гори барута безрезултатно. Типична испанска бомбастичност. Той трябва да влезе в обсег, преди аз да мога да стрелям по него. И моите артилеристи имат вече своите заповеди.
	Но това, вместо да ги успокои, само увеличи още повече яростта и страданието на Шевалие.
	— Пази Боже живота ми! Да отвърнел той на огъня му? Не трябва въобще да мислите за това. Не можете да водите никаква битка с него.
	— Не мога ли? Ще видиш.
	— Но не можете да влезете в бой с мадам дьо Сентонж на борда.
	— Ти подиграваш ли се! — отвърна Лузан. — Ако имах на борда си и Кралицата на Франция, пак щях да вляза в бой с кораба си. И при това нямам друг избор, моля да обърнете внимание на това. Пресичат ни пътя твърде бързо, за да достигнем до пристанището. И откъде мога да знам, че ще сме в безопасност дори и тогава?
	Шевалие затропа с крака от ярост.
	— Значи тези испанци са разбойници?
	Отблизо се чу още един рев от артилерията, който, ако все още не беше достатъчно близо, за да нанесе щети, беше достатъчно близо, за да увеличи паниката на мосю и мадам дьо Сентонж.
	Капитанът вече не им обръщаше внимание. Неговият лейтенант го беше хванал за ръката и сочеше на запад. Лузан с далекоглед прилепен към окото си погледна в оказаната посока. На миля и нещо в далечината от десния им борд, по средата между „Беарне“ и испанския Адмиралски кораб, голям червен кораб с четиридесет оръдия, издигнал всичките си платна преминаваше покрай носа и брега на Испаньола. След него се приближаваше и втори кораб с малко по-леко бойно въоръжение.
	Те бяха без знаме и Лузан наблюдаваше движенията им с нарастващо безпокойство, чудейки се дали не са някакви нови нападатели. За негово почти невярващо облекчение той ги видя да се отклоняват към левия борд, насочвайки се към испанеца, все още полускрит в дима от последната си канонада, която лекия бриз на тази сутрин бавно разсейваше.
	Колкото и лек да беше вятърът, новодошлите имаха предимство, а и поради ветровото разположение на испанеца, те се нахвърлиха върху него като ястреби, които се спускат върху чапла, откривайки огън с предните си оръдия, докато все още напредваха. През пелена от издигащ се дим можеше да се различи как испанеца завива леко, за да ги посрещне, тогава половин дузина оръдия изгърмяха от фланга му и той отново се изгуби от погледа сред издигащите се бели облаци, които се бяха издигнали. Но той сякаш бе стрелял твърде рано в прекомерната си бързина, тъй като червеният кораб и неговият спътник държаха здраво няколко минути по курса си, очевидно незасегнати, след което се завъртяха надясно и изстреляха бордови залпове един след друг по посока на испанеца.
	Досега, под ръководството на Лузан и въпреки протестите на мосю дьо Сентонж, „Беарне“ също се беше завъртял и когато изведнъж застана с безпомощно отпуснати платна, внезапно превърнат от актьор в зрител на тази драма на моретата.
	— Защо спирате, сър? — извика Сентонж. — Придържайте се към курса си! Възползвайте се от това нападение, за да достигнем пристанището.
	— Докато други водят битка заради мен?
	— Имате дама на борда, разгневи му се Сентонж. — Мадам дьо Сентонж трябва да бъде закарана на безопасно място.
	— В момента тя не е в опасност. А и може да се окажем необходими. Преди малко ме обвинихте в малодушие. А сега се опитвате ме убедите да стана страхливец. Заради госпожа дьо Сентонж няма да вляза в битка, освен в краен случай. Но за този краен случай трябва и да бъда подготвен.
	Той беше толкова мрачен и суров, че Сентонж не смееше да настоява повече. Вместо това, възлагайки надеждите си на тези изпратени от небето спасители, той застана на парапета на люка и от това възвишение се опита да следи развоя на битката, която бучеше на запад. Но сега не се виждаше нищо, освен голяма завеса от дим, като огромен, все по-дълбок облак, който висеше ниско над морето и се простираше на около две мили в застоялия въздух. Някъде в центъра му те продължиха известно време да чуват гърмежите на оръдията. След това настъпи гробовна тишина и след известно време от южния край на облака се появиха двата кораба, които отначало изглеждаха като призрачни. Постепенно такелажът и корпусите придобиха очертания и докато димът се извиваше встрани от тях и горе-долу по същото това време центъра на облака започна да придобива розов оттенък, и по-навътре стана почти оранжев, докато през разреждащия се дим се забеляза, че той излиза от пламъците на кораб, който гореше.
	От парапета на кърмата съобщението на Лузан най-накрая донесе облекчение на Шевалие.
	— Испанският кораб гори. Това е краят му.


>>	4

	Един от двата кораба, отговорни за унищожаването на испанския галеон, остана на мястото на действието докато лодките му бяха спуснати и обхождаха водите наоколо. Това Лузан видя през своя далекоглед. Другият по-голям кораб, излязъл от този кратък и решителен бой без видими повреди, се насочи на изток и се приближи срещу вятъра към „Беарне“, червеният му корпус и позлатената част на носа му блестяха на утринното слънце. И все пак той нямаше знаме и това обстоятелство поднови у господин дьо Сентонж опасенията, които проблемът с битката бе разсеял.
	Със своята дама, все още в полуоблечено състояние, той сега беше на кърмата до Лузан и зададе въпроса си на капитана дали е разумно да стои и да чака, докато този кораб с необявена националност се приближава към тях.
	— Но нима той не се оказа приятел? Приятел в нужда? — отговори капитанът.
	Мадам дьо Сентонж още не беше простила на Лузан оскърбителната му реч. И от неприязън към него тя му отвърна.
	— Предполагаш твърде много. Всичко, което наистина знаем, е, че той се оказа враг на този испански кораб. Откъде знаеш, че това не са пирати, за които всеки един кораб е плячка? Откъде да знаем, че тъй като пожарът ги е ощетил от испанската им плячка, те може би нямат намерение сега да се компенсират за наша сметка?
	Лузан я погледна с неприязън.
	— Има едно нещо, което знам, — каза той язвително. — Неговите плавателни способности са толкова по-добри от нашите собствени, колкото и неговото въоръжение. Няма да ни помогне с нищо сега ако хукнем да бягаме, ако той действително иска да ни настигне. А има и още нещо. Ако искаха да ни навредят, другия кораб нямаше да си остане там. Двата заедно щяха да се насочат към нас. Така, че не трябва да се страхуваме, а да сторим това, което повелява учтивостта.
	Този аргумент беше успокояващ и затова „Беарне“ изчака, докато вятъра, който сега беше освежаващ, разкри непознатият кораб, който се приближаваше цепейки водната повърхност огряна от слънцето. На разстояние по-малко от четвърт миля той спря. Една лодка беше спусната до спокойното море и се започна да се приближава бързо със златист отблясък на греблата си към „Беарне“. От нея висок мъж се изкачи по корабната стълба на френския кораб. Той се приближи и застана на кърмата до тях облечен в елегантно черно-сребристо, от което можеше да се предположи, че по вероятно бе дошъл направо от Версай или Аламеда, отколкото от палубата на доскоро сражаващ се кораб.
	Групата, която го посрещна там бе — мосю дьо Сентонж с жена си все така в безпорядък също и Лузан с неговия лейтенант — и този величествен джентълмен се поклони, докато къдриците на перуката му се срещнаха върху четвъртитата му брадичка и великолепното перо на свалената му шапка помете пода на палубата.
	— Идвам — обяви той на доста свободен френски, — за да ви поднеса своите и получа поздравленията ви и също така, да се уверя лично, преди да отплавам, че не се нуждаете от допълнителна помощ и че не сте претърпели никакви щети, преди ние да имаме честта да се намесим и премахнем онзи испански разбойник, който ви безпокоеше.
	Тази галантност и учтивост изцяло ги впечатли, особено дамата. Те го увериха за положението си и загрижено запитаха какви щети бе получил в битката, въпреки че нямаше видими такива.
	Той ги осведоми, че бе претърпял някаква повреда в задната част на борда си, която те не можаха да видят, но толкова лека, че не си струвало да се споменава даже, докато хората му почти нямали дори и драскотина. Битката, обясни той, е била толкова кратка, колкото в известен смисъл и жалка.
	Надявал се бе да спечели този хубав галеон. Но преди да успее да се добере до него, един изстрел уцелил и възпламенил барутния му склад и така малката афера приключила доста набързо почти, преди да бе започнала. Беше прибрал вече по-голямата част от екипажа му, а другият кораб все още продължаваше да се занимава с тази спасителна операция.
	— Що се отнася до флагманския кораб на адмирала на Презокеанския флот, виждате какво вече е останало от него, а и много скоро няма да видите дори това.
	Те отведоха този ефирен и елегантен джентълмен в голямата кабина на кораба си и с виното на Франция възхвалиха неговата навременна намеса и победа, която ги беше спасила от немислими беди. И все пак от вида на черно-сребристото му облекло нямаше и намек за самоличността или националността му, макар че според акцента му предполагаха, че е по-скоро английска. Сентонж най-сетне подходи ребро към въпроса.
	— Вие плавате без знаме, сър, — каза той, когато се напиха.
	Мургавият господин се засмя. Той остави впечатлението, че смехът му излезе леко и непринудено.
	— Сър, ако трябва да бъда откровен с вас, аз съм от онези, които развяват каквото и да е знаме, което случаят го изисква. Може би щеше да е по-успокояващо, ако бях пристигнал при вас под френски флаг. Но в напрежението на момента не се замислих върху това. Едва ли бихте ме сбъркали с враг.
	— От тези, които плават без знаме? — повтори Шевалие, гледайки с недоумение.
	— Точно така. И той небрежно продължи: — В момента съм на път за Тортуга и доста бързам. Трябва спешно да събера хора и кораби за експедиция до Мартиника.
	Сега беше ред на дамата да опули очи.
	— До Мартиника? Тя внезапно изглеждаше леко задъхана. — Експедиция до Мартиника? Експедиция? Но с каква цел?
	Нейната намеса имаше очевидния ефект да го изненада. Той вдигна поглед, повдигайки вежди, усмихна се леко и в отговора му се чувстваше интонация, с която да я шокира.
	— Има вероятност — няма да го оценя на по-високо от това — Испания да подготвя ескадра за нападение срещу Сен Пиер. Загубата на адмирала, който оставих в пламъци там, може да забави подготовката им и така да ни даде повече време. И на това се и надявам.
	Тъмните й очи все още повече се разшириха, бузите й ставаха още по-бледи. Дълбоката й гръд сега се надигаше шумно.
	— Казвате, че испанците подготвят нападение над Мартиника? На Мартиника?
	И Шевалие, с вълнение, не по-слабо изразено от това на жена си, добави веднага:
	— Невъзможно, сър. Вашата информация трябва да е погрешна. Бог да пази живота ми! Та това би бил враждебен акт. А Франция и Испания са в мир!
	Тъмните вежди на техния разказвач отново се бяха повдигнали, сякаш се забавляваха на тяхната простотия.
	— Враждебен акт, може би. Но не беше ли враждебен акт и този испански кораб, който стреля по френския флаг тази сутрин? Мирът, който преобладава в Европа, щеше ли да ви помогне в Западните Индии, ако бяхте потънали?
	— Сметка — строга сметка щеше да бъде поискана от Испания за това.
	— И щеше да ви бъде предадено, без съмнение. С големи извинения и някои лъжливи приказки за възникнало недоразумение. Но това щеше ли да върне кораба ви на повърхността, ако беше потопен тази сутрин, щеше ли да ви върне към живота, за да можете да разобличите лъжите, с които испанските държавници биха покрили злодеянието? Не се ли е случвало точно това, и то често, когато Испания е нападала селищата на другите нации?
	— Но напоследък не се е случвало, сър, отвърна Сентонж.
	Черно-сребристият господин сви рамене.
	— Може би точно това е и причината, поради която испанците в Карибите стават неспокойни.
	И от този отговор господин дьо Сентонж остана смълчан и объркан.
	— Но Мартиника! — изплака дамата.
	Черно-сребристият вдигна изразително раменете си.
	— Испанците го наричат Мартинико, мадам. Трябва да запомните, че Испания вярва, че Бог е създал Новия свят специално за тяхна изгода и че Божествената воля одобрява негодуванието им към всички останали натрапници.
	— Не ти ли казах точно това, Шевалие? — се намеси Лузан. — Почти повторение на думите ми към вас тази сутрин, когато не вярвахте, че един испански кораб може да представлява някаква опасност.
	Одобрителен блясък се излъчваше от ярките сини очи на мургавия непознат, когато се спряха на Френския капитан.
	— Така е, така. Да, трудно е за вярване. Но сега имате вече доказателство за това, мисля, че в тези води, както и на островите в Карибско море, Испания не уважава друго знаме, освен своето собствено, освен ако не присъства сила, която да ги принуди към уважение. Заселниците от всяка една друга нация са изпитвали на свой гръб недоволството на испанците от тяхното присъствие тук. Тя се изразява в опустошителни набези, грабежи и кланета. Няма нужда да изброявам конкретните случаи. Те ще присъстват в съзнанието ви. Ако днес наистина дойде редът на Мартинико, можем само да се чудим, как не е дошъл по-рано. Защото това е остров, който си струва да бъде ограбен и притежаван, а Франция не поддържа никаква сила в Западна Индия, която да е достатъчна, за да ограничи тези конкистадори. За щастие ние все още съществуваме. Ако не бяхме ние…
	— За вас? Сентонж го прекъсна, гласът му внезапно стана рязък. — Вие съществувате, казвате. За кого говорите, сър? Но кои сте вие?
	Въпросът сякаш изненада непознатия. Той се втренчи безизразно за момент, след това отговорът му, макар че потвърждаваше подозренията на Шевалие и убеждението на Лузан, беше все пак като гръм от ясно небе за Сентонж.
	— Говоря за „Братята от крайбрежието“, разбира се. Пиратите, сър. И той добави, почти като че ли с някаква гордост: — Аз съм капитан Блъд.
	С безизразен поглед, с паднала челюст, Сентонж погледна през масата това тъмно, усмихнато лице на страховития флибустиер, за когото беше съобщено, че е мъртъв.
	За да остане верен на мисията си, той трябваше сега да окове този човек и да го отведе като затворник във Франция. Но това не само би било акт на най-черна неблагодарност при обстоятелствата в момента, но и би било невъзможно поради присъствието на двата тежковъоръжени пиратски кораба. Нещо повече, в светлината, която така внезапно му се представи, господин дьо Сентонж разбра, че това би било акт на най-голяма глупост. Той обмисли случилото се тази сутрин: прякото и много обезпокоително доказателство за безразборното хищничество на Испания, доказателството за дейността на пиратите, което той сега не можеше да смята за друга, освен спасителна, предоставена от онзи горящ кораб на няколко мили от него, по-нататъшните доказателства за едното и за другото, съдържащи се в тази новина за предстоящото испанско нападение над Мартиника и планираната намеса на пиратите, за да го предотвратят, когато Франция не би разполагала с наличните средства за това.
	Като се има предвид всичко това — а и бизнесът му на Мартиника го засягаше толкова лично, а и факта, че в момента е може би най-богатият човек във Франция, той изведнъж можеше да се окаже отново в положението си, в което се намираше, преди това пътуване — и стана доста очевидно, че поне веднъж всезнаещият господин дьо Лувоа беше сгрешил. Беше толкова ясно и толкова очевидно, че Сентонж започна да смята за свой дълг да поеме тежестта на тази демонстрация. Нещо от всичките тези съображения и емоции потрепери в дрезгавия глас, с който, все още втренчен безизразно в капитан Блъд, той каза екзалтирано:
	— Вие сте онзи морски разбойник!
	Блъд не показа признаци на негодувание. Той се усмихна.
	— О, но един добронамерен разбойник, както вероятно разбирате. Добронамерен, тоест към всички останали, освен към Испания.
	Мадам дьо Сентонж се завъртя задъхана от вълнение към съпруга си, стисна ръката му. В това си движение шалът се смъкна от раменете й, така че още повече от пищния й чар излезе на показ. Но това остана незабелязано от нея. В такъв момент на криза скромността остана на заден план.
	— Чарлз, какво мислиш да направиш?
	— Да направя? — каза той тъпо.
	— Заповедите, които остави в Тортуга, може да означават разорение за мен и…
	Той вдигна ръка, за да спре тези излияния към личните си въпроси. Каквото и да трябваше да се направи, разбира се, той не биваше да позволява на личния си интерес да повлияе на решението му, единственото нещо, което беше важно в случая, бе интересът на неговия господар краля на Франция.
	— Разбирам, скъпа моя. Разбирам, задължението ми в момента става твърде ясно. Тази сутрин получихме ценен урок. За щастие, преди да е станало твърде късно.
	Тя си пое дълбоко дъх и с облекчение се обърна развълнувано и тревожно към капитан Блъд.
	— Не се ли съмнявате, сър, че вашите пирати могат да гарантират безопасността на Мартиника?
	— Никак даже, мадам — тонът му беше твърдо уверен. — Заливът Сен Пиер ще се окаже капан за мишки за испанците, ако бъдат толкова прибързани, за да влязат в него. Ще знам какво да направя. И само разграбването на техните кораби ще покрие богато разходите ми по експедицията.
	И тогава Сентонж се засмя.
	— Ах, да, — каза той. — Плячката, разбира се. Разбирам, че корабите на Испания са богата плячка, така да се каже. О, аз не се подигравам, сър. Надявам се, че това не звучи неблагодарно.
	— Не бих го и предположил, сър — каза капитан Блъд. Той бутна назад стола си и стана. — Ще трябва да тръгвам. Вятърът е благоприятен и трябва да се възползвам от предимството му. Ако се задържи така, ще бъда в Тортуга още тази вечер.
	Той се изправи, леко наведен, пред мадам дьо Сентонж, очаквайки подаването на ръката й, когато Шевалие го хвана за рамото.
	— Почакайте още малко, сър. Правете компания на мадам, докато напиша писмо, което ще занесете от мое име на губернатора на Тортуга.
	— Писмо! — Капитан Блъд се зачуди. — За да споменем за нашето злощастно приключение? Сър, сър, не си правете труда за това.
	За момент господин дьо Сентонж се почувства неловко.
	— Това… то има друга цел — каза той накрая.
	— Ах! Ако трябва да послужи за някаква ваша лична цел, това е друг въпрос. На вашите заповеди в такъв случай.


>>	5

	С вярното си изпълнение в службата на куриер капитан Блъд постави писмото от Шевалие дьо Сентонж вечерта на същия ден пред губернатора на Тортуга, без нито дума за обяснение.
	— От Шевалие дьо Сентонж, казвате? — Мосю д’Ожерон се намръщи замислено. — И с каква цел?
	— Мога да отгатна, — каза капитан Блъд. — Но защо да го правя, след като писмото е в ръцете ви? Прочетете го и ще разберем.
	— При какви обстоятелства получихте това писмо?
	— Прочетете го. Може да ви каже как и така да ми спестите труда по обяснението.
	д’Ожерон счупи печата и разтвори листа. С навъсени вежди той прочете за официалното оттегляне от представителя на Френската Корона на заповедите, оставени към губернатора на Тортуга за прекратяване на всякаква търговия с пиратите. Мосю д’Ожерон трябваше да продължи отношенията си с тях, както и досега, в очакване на нови инструкции от Франция. И Шевалие добавяше убеждението, че тези инструкции, когато и ако бъдат представени, няма да променят съществуващия ред на нещата. Той беше убеден, че когато изложи напълно пред маркиз дьо Лувоа демонстрацията, която бе получил за условията, преобладаващи в Западна Индия, Негово Превъзходителство ще бъде убеден в нецелесъобразността в момента да се прилагат неговите мерки срещу пиратите. Мосю д’Ожерон изду бузите си.
	— Но ще ми кажеш ли тогава, как си успял да направиш това чудо с тази упорита дървена кратуна?
	— Всеки аргумент зависи, както ти казах, от начина на представянето му. И двамата с теб казахме едно и също нещо на Шевалие дьо Сентонж. Но ти го каза с думи. А аз го казах главно с действия. Знаейки, че глупаците се учат само от личния си опит, аз му предоставих този опит. Така си и беше.
	И той направи пълен отчет за тази морска битка рано сутринта край северния бряг на Испаньола. Губернаторът слушаше, поглаждайки брадичката си.
	— Да — каза той бавно накрая, когато историята свърши. — Да. Това би било убедително в случая. И да го изплашиш с това ужасно нападение над Мартиника и вероятната загуба на новооткритото му богатство е било добре замислено. Но не се ли ласкаеш малко, приятелю, заради твоята проницателност? Забравяш ли какъв удивителен късмет си имал, че на това място и в точно този момент испански галеон е имал дързостта да нападне „Беарне“? Удивителен късмет! Това се вписва като странно съвпадение към невероятния ви късмет!
	— Най-странното, както казахте — тържествено се съгласи Блъд.
	— Какъв беше този кораб, който изгорихте и потопихте? И кой глупак го ръководеше? Успяхте ли да узнаете?
	— О, да. „Мария Глориоса“, флагмангския кораб на маркиз Риконете, испанският Адмирал на Презокеанския флот.
	д’Ожерон вдигна рязко поглед.
	— „Мария Глориоса“? Но какво ми говорите, та вие сам го пленихте в Сан Доминго и се върнахте тук с него, когато докарахте корабите със съкровищата.
	— Точно така. И затова го държах в ръцете си за тази малка демонстрация на Испанската поквара и пиратско майсторство. Той плаваше начело с Волферстон и с достатъчно хора, за да го обслужват и да го управляват и половин дузина оръдия, които пожертвах за случая.
	— Бог да ни опази! Тогава ми казвате, че всичко това е било комедия?
	— По-голямата част от нея се игра зад завесата от дима на битката. Беше доста плътна завеса. Осигурихме предостатъчно дим от оръдията, заредени само с барут, и слабия вятър ни помогна много. Волферстон подпали кораба в разгара на предполагаемата битка и под прикритието на този приятелски дим се качи на борда на „Арабела“ с екипажа си.
	Губернаторът продължи да го гледа учудено.
	— И вие ми казвате, че това е било достатъчно убедително?
	— Че не беше убедително, не беше. Но все пак свърши работа.
	— И вие умишлено… умишлено изгорихте този прекрасен испански кораб!
	— Това беше, което ги убеди. Но просто да го унищожа ей така без нищо, сигурно нямаше да го сторя.
	— Но загубата! О, Боже мой, каква загуба само!
	— Оплаквате ли се? Ще скъперничите ли сега? Смятате ли, че големите предприятия са се изградили само на базата на икономии? Погледнете отново писмото в ръката си. Това се равнява на правителствено разрешение за свободна търговия, срещу което до преди малко имаше правителствена забрана. Мислите ли, че такива неща се получават с префинени фрази? Опитахте ги и видяхте какво излезе от това. Той потупа дребния губернатор по рамото. — А сега, да се заемем с бизнеса. Сега ще мога да ви продам моите подправки и ви предупреждавам, че ще очаквам добра цена за тях: цената поне на три испански кораба.


>	IV. Избавлението
>>	1

	В продължение на година и повече след бягството си от Барбадос заедно с Питър Блъд, Натаниел Хагторп, този джентълмен от Западните Провинции, когото по силата на нещастието си също стана пират, страдаше от безспирна скръб, че по-малкият му брат Том, все още продължаваше да бъде в плен като роб, а той сам отдавна си беше вече възвърнал свободата.
	И двамата братя бяха заедно с Монмаут и след като бяха отведени след Седжмур, и двамата бяха осъдени на обесване за участието си в този бунт. След това дойде суровото смекчаване на присъдата, което ги обрече на робство в плантациите и с цял кораб с други осъдени бунтовници те бяха изпратени в Барбадос и там преминаха във владението на жестокия полковник Бишоп. Но по времето, когато Блъд беше дошъл, за да организира бягството за себе си и приятелите си от този остров, за жалост Том Хагторп вече не бе там.
	Полковник сър Джеймс Корт, който беше заместник-губернатор на Подветрените острови в Невис, беше дошъл на посещение при Бишоп в Барбадос и бе довел със себе си младата си съпруга. Тя беше изящна малка палавница, твърде млада, за да бъде омъжена за толкова възрастен мъж като него, и тъй като се беше издигната чрез брака си до положението над това, в което се беше родила, тя беше станала още по-взискателна към женските си изисквания и претенции, от които даже и една херцогиня може би щеше да се въздържи.
	Току-що пристигнала в Западните Индии, тя възмутително бавно започна да се адаптира към някои от изискванията на средата си и сред претенциите й, произтичащи от това, беше липсата на бял придружител, който да я обслужва, когато тя яздеше навън. Не й се стори подходящо човек от нейния ранг да бъде придружаван в тези случаи от това, което тя презрително нарече „мазна чернилка“. Невис обаче не можеше да й предложи нищо друго, колкото и това да я влудяваше. Въпреки че това бе най-важният пазар за роби в Западна Индия, той внасяше тази човешка стока само от Африка. Поради това той беше пропуснат от държавния секретар, в списъка на островите, на които бяха изпратени контингенти от бунтовниците от Запада. Лейди Корт имаше представа, че това може да бъде поправено в хода на посещението си в Барбадос и нещастието на Том Хагторп беше в това, че нейните изпитателни очи се спряха с възхищение върху чистите му крайници, почти юношеската грация, когато го видя да работи, полугол, сред златистата захарна тръстика на Полковник Бишоп.
	Тя си го набеляза за себе си и след това не даде мира на сър Джеймс, докато той не купи роба от плантатора, който го притежаваше. Бишоп не затрудни продажбата. За него един роб беше също като всеки друг, а и имаше някаква деликатност в това специално момче, което го правеше безразличен към стойността му за плантацията и следователно лесно заменяем.
	Въпреки че раздялата с брат му беше скръбна за Том, все пак в началото братята осъзнаваха толкова малко нещастието си, че приветстваха това избавление от бича на надзирателя и въпреки че беше джентълмен по рождение, той беше вече толкова унизен, че го сметна за нещо като повишение да бъде изпратен в Невис, за да стане прислужник на дамата на полковника. Затова Нат Хагторп, намиращ утеха в уверението, че състоянието на момчето се е подобрило, не оплака тежко заминаването му от Барбадос, докато не избяга, когато мисълта за продължаващото робство на брат му беше постоянен източник на мъка и горчивина.
	Увереността на Том Хагторп, че поне ще спечели от смяната на собствениците и ще се окаже в по-малко неблагоприятни за него обстоятелства, това много скоро се оказа илюзия. Ние нямаме за жалост точни сведения как точно е станало това. Но това, което знаем за дамата, както скоро ще бъде разкрито, оправдава подозрението, че тя може напразно да е упражнявала магьосничеството на дългите си присвити очи върху това красиво момче, накратко, че той играеше ролята на Йосиф, а тя на госпожа Потифар* и по този начин толкова успя да я вбеси, че тя отказа повече той да продължи да я обслужва.
	[* Съпругата на Потифар е фигура от Еврейската Библия и Корана. Тя е била съпруга на Потифар, началник на гвардията на фараона по времето на Якоб и неговите дванадесет сина. Според Книгата на Битието, тя лъжливо обвинява Йосиф в опит за изнасилване, след като той отхвърлил нейните сексуални покани, което довело до затварянето му. — Б.‍пр.‍]
	— Толкова е непохватен, — оплака се тя, — невъзпитан и склонен към нахалство.
	— Предупредих ви — каза сър Джеймс малко уморено, тъй като нейните непрекъснато нарастващи изисквания ставаха все по-тежки за него, — че той е роден джентълмен и е естествено, че трябва да се възмущава от деградацията си. По-добре да го бях оставил в плантациите.
	— Можете да го изпратите обратно там, от където го взехте — отговори тя. — Защото аз вече приключих с тоя негодник.
	И така, уволнен от службата, за която беше взет, той отиде да се труди отново на захарната тръстика под надзиратели, не по-малко брутални от тези при Бишоп и му беше дадена за сътрудници банда затворници, крадци и главорези, изпратени наскоро от Англия. Брат му, разбира се, не знаеше нищо за това или се е чувствал дълбоко угнетен и потиснат заради Том и е изпитвал още по-яростно нетърпение да го види избавен от плен. Защото това беше проблем, който непрекъснато стоеше пред Нат Хагторп и който той постоянно доверяваше на Питър Блъд.
	— Ще потърпиш ли още малко? — отговаряше му капитанът, сам доведен до ръба на нетърпението от това повтаряне на почти невъзможната му молба. — Ако Невис беше испанско селище, бихме могли да направим това, без да се церемоним много. Но ние все още не сме стигнали до там, че да водим война срещу английски кораби и английски владения. Това напълно би сложило край на перспективите ни за в бъдеще.
	— Перспективи? Какви перспективи имаме ние? — изръмжа Хагторп. — Та ние сме извън закона, или греша?
	— Може би, може би. Но ние се дискриминираме, като сме враг само на Испания. Ние все още не сме станали _„hostis humani generis“*_ и докато не станем такива, не трябва да изоставяме надеждата, както други подобни на нас, че един ден това „извън закона“ ще бъде премахнато. Няма да изложа това на опасност с нападение на Невис, дори и за да спася брат ти, Нат.
	[* „Враг на човечеството“ (лат.). — Б.‍пр.‍]
	— Тогава да остане да линее там, докато умре?
	— Не, не. Ще намеря начин. Бъдете сигурни в това, че ще го намеря. Но ще бъде разумно да изчакаме още известно време.
	— За какво?
	— За сгоден случай. Голяма вяра имам аз в дамата. Тя ми е длъжница повече от веднъж, така го е направила вече и може би ще ми задлъжнее отново. Но тя не е дама, която лесно можете да контролирате. Просто вярвай в нея, Нат, както правя и аз.
	И в крайна сметка той наистина излезе прав за тази си вяра. Шансът, на който той разчиташе, дойде неочаквано и внезапно за негово щастие точно след аферата в Сан Хуан де Пуерто Рико. Новината, че капитан Блъд е бил заловен от испанците и е изкупил злодеянията си на бесилката на плажа в Сан Хуан, се развихри като ураган из Карибите, от Испаньола до Материка. Във всяко испанско селище хората бяха радостни от обесването на най-страшният субект, която бе пречка на жестокото хищничество на Испания, който някога бе плавал по моретата. По същата причина имаше и много тайно, негласно съжаление сред английските и френските колонисти, от които пиратите бяха, поне мълчаливо, насърчавани.
	Не след дълго щеше да се разкрие, че корабите със съкровищата, които бяха отплавали от Сан Хуан под конвоя на флагманския кораб на адмирала на Презокеанския флот, са хвърлили котва не в залива Кадис, а в пристанището на Тортуга и че не адмиралът на Презокеанския флот, а самият капитан Блъд е командвал флагманския кораб точно по времето, когато тялото му е било видяно да виси от онази бесилка на плажа. Но докато това разкритие още не бе дошло, капитан Блъд беше заинтригуван и като мъдър опортюнист, да спечели от авторитетния доклад за смъртта си. Той разбра, че няма време за губене ако искаше да се възползва напълно от сегашното отслабване на бдителността в цяла Нова Испания, затова тръгна от крепостта на пиратите в Тортуга, и се отправи към Материка.
	Той потегли с „Арабела“, но сега корабът носеше широка бяла лента, боядисана по водолинията му, за да прикрива червения му корпус, а на мястото на името, сега беше изписано „Мария от Модена“ така, че да осигури силно английско противодействие на крещящите си испански форми. С бялото, синьо и червено знаме на Великобритания той влезе в Сейнт Томас, уж за дърва и вода, а всъщност за да види какво може да бъде взето от там. Това, което той взе, беше г-н Джефри Корт, който дойде и предостави шанса, за който Натаниел Хагторп се беше молил, а капитан Блъд така уверено чакаше.


>>	2

	Над изумрудената вода, която блестеше на утринната слънчева светлина, в лодка, гребана от четирима мокри и лъщящи негри, пристигаше г-н Джефри Корт, методичен джентълмен със златна перука и дързък костюм от виолетова тафта обшита със сребърни илици. Докато негрите придържаха лодката към големия корпус, той се изкачи по стълбата на носа и стъпи на борда, размахвайки шапката си с перо, приканвайки Небесата да го приберат, ако можеше да издържи на тази отвратителна жега и настоятелно изискваше да види господаря на този чумав кораб.
	Прилагателните бяха просто като част от неговата обичайна и доста ограничена реч. Защото палубата, на която стоеше, беше изчистена като кухненски тезгях, месингът на варелите за вода и на малокалибрените оръдия и също така перилата на кърмата блестяха като полирано злато, мускетите в стойката около гротмачтата не биха могли да бъдат по-подредени или по-добре излъскани все едно че това беше кралски кораб и цялата екипировка беше прибрана изискано като в дамска стая.
	Мъжете, които се излежаваха на бака и средната палуба, малцина от тях носеха повече от памучна риза и чифт свободни панталони от калико, наблюдаваха арогантността на джентълмена с леко, но неприкрито забавление, за което той беше за щастие сляп в момента.
	Един негър стюард го поведе по тъмен коридор до главната каюта на кърмата, която го изненада с простора си и лукса на своето обзавеждане. Тук, на маса, покрита като със снежнобяла покривка, върху която искряха кристали и сребро, седяха трима мъже и един от тях, скромен и висок на ръст, много елегантно облечен в черно и сребристо, с обгоряло от слънцето лице като на ястреб, обрамчено в разпуснатите къдрици на черната си перука, се надигна, за да посрещне посетителя. Другите двама, които останаха седнали, макар и с по-малко внушителен вид, все пак бяха привлекателни. Те бяха Джереми Пит, капитанът на кораба, млад, бледолик със слабо телосложение и Натаниел Хагторп, по-възрастен, по-едър и с по-сериозна физиономия.
	Нашият джентълмен в лилаво не загуби увереността си под спокойния преглед, на който го подложиха тези три чифта очи. Неговата самонадеяност се проявяваше в тона, с което той искаше да бъде информиран къде може да е закотвена „Мария от Модена“. Това, че той постави така въпроса, изглеждаше от негова страна просто като снизхождение.
	— Казвам се Корт. Джефри Корт, за да ви услужа, сър. Бързам да стигна до Невис, където командва братовчед ми.
	Съобщението направи нещо като сензация сред публиката му. Това отне дъха на тримата мъже пред него и от Хагторп се чу задъхано „Бог да ни пази!“, докато внезапната му бледност трябва да е била очевидна дори и когато лицето му беше в сянка, тъй като той седеше гърбом към високите прозорци на кърмата. Г-н Корт обаче беше твърде погълнат от себе си, за да обърне внимание на промените възникнали във външния вид на другия. Той искаше да ги впечатли с разяснението си.
	— Аз съм братовчед на сър Джеймс Корт, който е заместник-губернатор на Подветрените острови в Невис. Вие трябва да сте чували за него, разбира се.
	— Разбира се — каза Блъд.
	Нетърпението на Хагторп не искаше да чака повече.
	— И искате да ви закараме до Невис? — извика той, задъхан, с нетърпение, което би се забелязало и от всеки по-малко тъп човек.
	— Ако вашият курс е горе-долу в същата посока. С мен се получи така, че от както излязох от къщи, да пукна дано и се намерих на тоя чумав и полуизгнил кораб, който бе застигнат от лошото време и почти се разпадна в резултат на това. Шевовете му се разпраха от напрежението и той течеше от всякъде като напръстник, когато най-после се довлачихме до тук в безопасност. Можете да го видите на котва ей там. Може и да изгние, ако въобще някога бъде отново годен да поеме по море. Най-проклетият ми късмет беше да плавам в такова проядено от червеи корито.
	— И вие бързате да стигнете до Невис? — изрече Блъд.
	— С трескава бързина, да пукна дано. Очакват ме там този месец.
	Хагторп му отговори с дрезгав от вълнение глас.
	— О, Боже, но вие имате изключителен късмет, сър. Защото Невис е следващото ни пристанище.
	— Гръм да ме удари! Истина ли е това?
	По потъмнялото лице на Блъд играеше мрачна усмивка.
	— Това е наистина невероятен шанс, така е, — каза той. — Потегляме, когато камбаната удари в осем часа и ако този вятър се задържи, утре сутринта ще хвърлим котва в Чарлстаун.
	— Тогава нищо не може да бъде по-благоприятно. Нищо, да пукна дано. Почервенялото му лице беше пълно с наслада. — Съдбата ми дължи нещо за неудобствата, които понесох. С ваше позволение веднага ще донеса куфарите си. Той добави възторжено: — Цената за превоза ми ще бъде каквато пожелаете.
	Също толкова възторжено Блъд махна с изящната си ръка, която беше наполовина обвита като в пяна от бяла дантела.
	— Това не е важно в момента. Ще имате ли апетит да закусите с нас?
	— С огромно удоволствие, капитан…
	Той се спря за момент, чакайки името да му бъде подсказано, но капитан Блъд изглежда не му обърна внимание. Той вече даваше разпорежданията си на стюарда. Бяха донесени ром, лайм и захар и след пунша те бяха вече сравнително по-весели и отвличайки вниманието му от Хагторп, който в момента беше дълбоко загрижен. Но едва когато г-н Корт си тръгна, той се съвзе, за да благодари на Блъд за това, което предполагаше, че е било в ума му, след като толкова лесно се е съгласи да превози този пътник.
	— Не ти ли казах, че ако вярваш в късмета си, той ще проработи рано или късно? Не трябва да благодариш на мен, Нат. Това е съдба. Тя току-що изхвърли г-н Корт от своя рог на изобилието в скута ви. Той се засмя, докато имитираше г-н Корт: — _Цената на превоза ми ще бъде каквато пожелаете_. Каквото ти си пожелаеш, Нат и мисля, че ще поискаме от сър Джеймс Корт да ни я заплати.


>>	3

	В същия момент, когато мистър Джефри Корт пиеше тази сутрин жадно в каютата на „Арабела“, неговият братовчед сър Джеймс, висок и скромен петдесетгодишен мъж, със също толкова енергично тяло, колкото и нерешителен ум, седна на масата си за закуска с чантата си с писма, току-що пристигнали от Англия. Това бяха отдавна недоставени писма, тъй като корабът, който ги беше донесъл, забавен и отклонен от курса си от бурите, беше надвишил с цели два месеца нормалното си време на пътуването.
	Сър Джеймс беше изпразнил чантата си върху масата и бе разпръснал съдържанието и за общ предварителен преглед. Пакет, по-обемист от останалите, привлече вниманието му и той го взе. Той огледа надписа му с намръщено лице, което постепенно сключи тежките му прошарени вежди. Той се поколеба и прокара кафява костелива ръка по брадичката си, след това, сякаш внезапно взе решение, той счупи печатите и разкъса обвивката. От тази обвивка той извади изящен том, подвързан с пергамент, с няколко златни инкрустации по ръба и заглавието, също изписано в злато, _„Стиховете на сър Джон Съклинг“_. Той го подуши подозрително и презрително го захвърли настрана. Но когато падна, книгата отчасти се разтвори и при това, което видя, тясното му лице стана заинтересовано. Той взе книгата отново. Гънката на пергамента от вътрешната страна на корицата се беше отделила и леко се беше извила от обложката си. Лепилото, закрепващо тази гънка, се беше разлепило и докато той опипа с пръсти извития ръб, цялата подвързия, обхващаща страната на корицата, се разхлаби. Между нея и обложката сега се разкри сгънат лист хартия. Този лист все още беше в ръката на сър Джеймс десет минути по-късно, когато в стаята внезапно влезе изящната дама, която ако бе с няколко години по-млада можеше да бъде и негова дъщеря, но всъщност беше неговата съпруга. Тя беше едва средна на ръст и с девствено слаба фигура, бистри очи и с деликатна кожа, неопетнена от климата на тропиците. Беше облечена за езда, лицето й беше под сянката на широкопола шапка и държеше камшик в ръката си.
	— Трябва да говоря с теб — обяви тя с музикален глас, но тонът му беше дрезгав.
	Сър Джеймс, седнал с гръб към вратата, не се беше обърнал да види кой влиза. При звука на гласа и той пусна салфетката си върху тома със стиховете. После, все още, без да се обръща, той каза:
	— В такъв случай работата на краля може да върви по дяволите.
	— Винаги ли трябва да ми се надсмивате, сър? На масата за закуска ли вършите делата на краля?
	Винаги със спокоен и дори летаргичен дух, сър Джеймс й отвърна.
	— Невинаги. Не. Но точно толкова често, само колкото и вие сте взискателна.
	— Аз не си търся причина за това.
	Тя се придвижи напред и заобиколи масата, за да може да се изправи директно срещу него. Тя стоеше там, силно изправена, с камшика в ръце сложени в ръкавици, като го държеше напреко на стройното си енергично младо тяло. Върху чувствените й устни имаше злоба и бе агресивно вдигнала напред малката си заострена брадичка.
	— Бях обидена — обяви тя.
	С посивяло лице, сър Джеймс я огледа.
	— Със сигурност — каза и той накрая.
	— Какво искаш да кажеш? „Със сигурност?“
	— Не ти ли се случва всеки път, когато излизаш да яздиш?
	— И така да е, кой би се учудил, когато ти сам се даваш за пример?
	Той не обърна внимание на подхвърления аргумент. Най-малкото нещо аргументите й бяха това, което той се бе научил да отбягва на тази красива скандалджийка на половината от неговата възраст, за която се беше оженил преди пет години и която оттогава беше отровила живота му с лошите си маниери и навици, донесени от дома на нейния баща търговец.
	— Кой беше днес? — попита умореният му глас.
	— Това куче Хагторп. Да го бях оставила да гние в Барбадос.
	— Вместо да го доведем да гние тук. Така ли? И какво ти каза?
	— Каза? Да не мислиш, че е имал наглостта да говори с мен?
	Той се усмихна малко кисело. В тези дни на разочарование той успя да долови, че по-голямата част от неприятностите й идваха от това, че тя твърде съзнателно играеше ролята си на дама, без да притежава подходящата подготовка за това.
	— Но нали те е обидил с нещо?
	— Беше по проклетия нагъл начин, по който ме погледна, с полуусмивка на нахалното си лице.
	— Полуусмивка? — рунтавите му вежди се повдигнаха. — Може да е било не повече от поздрав.
	— Това ще кажеш ти. Би взел страната дори и на робите си срещу собствената си жена. Каквото и да стане, никога аз не съм права. О, не никога. Поздрав? — изсумтя тя. — Това не беше никакъв поздрав. А даже и да беше, низък роб ли ще ме поздравява с усмивки?
	— Мисля, че казахте полуусмивка. А що се отнася до низкото, той може да е роб — горкия дявол! — но е бил роден джентълмен.
	— Добър джентълмен, разбира се! Проклет бунтовник, който е трябвало да бъде обесен.
	Дълбоко хлътналите му очи гледаха замислено нейната изящност.
	— Ти съвсем без жал ли си останала? — попита я той. — Чудя ти се понякога. И в теб също така няма ли постоянство? Беше толкова пленена от момчето, когато го видяхме за първи път в Барбадос, че нищо нямаше да те задоволи, докато не го купих, за да можеш да го направиш свой помощник и да му правиш щедри услуги само за…
	Камшикът й се стовари върху масата, за да го прекъсне.
	— Няма да слушам повече за това! Коварно е винаги да ме малтретираш и тормозиш и да ме изкарваш виновна. Но друг път ще знам какво да направя. Ще насоча камшика си върху самодоволното лице на този мошеник. Това ще го научи да не ме зяпа с насмешка.
	— Ще бъде много достойно от твоя страна — беше горчивият му коментар. — Ще бъде наистина смело спрямо един нещастник, който трябва да понася всичко, което му идва до главата, за да не го последва още по-лошо.
	Но тя вече не го слушаше. Ударът на камшика и беше разпръснал някои от писмата, натрупани по масата. Вниманието й беше рязко отклонено.
	— Пристигал ли пакет от Англия? — Дишането й сякаш се учести, докато той я гледаше.
	— Мисля, че току-що говорих за работата и задълженията ми към краля. Ето виждате. Всичко е на масата за закуска.
	Тя вече се ровеше из купчината, оглеждайки всеки пакет на свой ред.
	— Има ли писма за мен?
	Минаха се секунда-две, преди внезапно стиснатите му устни да се разтворят отново, за да й отговорят уклончиво.
	— Още не съм ги прегледал всичките.
	Тя продължи да търси, докато той я наблюдаваше изпод вежди. Накрая тя отново го погледна.
	— Нищо? — попита тя с нотка на изненада и огорчение. Веждите й бяха свити, нежната и брадичка сякаш стана още по-заострена. — Нищо?
	— Ти сама разгледа всичко — каза той.
	Тя бавно се обърна, с устна между пръстите и палеца. Той беше мрачно развеселен да забележи, че яростното недоволство, което я обземаше в началото, беше забравено и че нейният гняв по въпроса за роба е бил заменен от друга грижа. Тя бавно се приближи до вратата, изчезвайки от полезрението му. С ръка вече върху бравата се спря за миг. Отвърна му с мек и любезен глас.
	— Нямате ли вест от Джефри?
	Той отговори, без да се обръща.
	— Казах ти, че все още не съм прегледал всичките писма.
	Тя все още стоеше до вратата.
	— Не видях почерка му върху нито едно от тях.
	— В такъв случай значи той не ми е писал.
	— Странно! — каза тя бавно. — Много е странно. Досега трябваше вече да знаем кога трябва да го очакваме.
	— Няма да се преструвам, че това ме тревожи особено.
	— Няма ли? — В паузата, която тя направи, лицето й бавно пламна.
	Тогава гневът й го връхлетя отново.
	— Ами аз? Разбира се, че не мислиш за мен, окована на този омразен остров, без общество, освен свещеника, коменданта и техните глупави жени. Не пожертвах ли достатъчно за теб, че да ми се сърдиш дори за рядката компания на някой от света, който може да ми съобщи новини за нещо друго, освен за захарта, черния пипер и цената на робите?
	Тя изчака мълчалива за момент.
	— Защо не ми отговаряш? — изпищя тя.
	Беше пребледняла под загара си. Той бавно се завъртя на стола си.
	— Искаш отговор, така ли? — В гласа му се усещаше гневен наплив.
	Очевидно тя не искаше. Защото само при заплахата в гласа му излезе внезапно и затръшна вратата след себе си. Той се изправи наполовина, а тя даже и не подозираше в каква опасност беше в този момент от гнева, който пламна в него. Емоциите от всякакъв вид обаче бяха краткотрайни за този летаргичен човек. Някакво проклятие се изтръгна от него и след като въздъхна, седна обратно в стола си. Отново разгъна листа, който ръката му бе държала по време на нейното присъствие в стаята и той поднови намръщеното си изучаване върху него. След това, след като седя дълго време мрачно замислен, той стана и отиде да заключи писмото и подвързания с пергамент том в един шкаф, който стоеше между отворените прозорци. След това най-накрая обърна внимание и на другите пратки, които го очакваха.


>>	4

	Копнежите на лейди Корт за обществото на големия свят, които бяха в основата на голяма част от нещастието й в тази дом, получиха известно удовлетворение на следващия ден, когато „Мария от Модена“ достигна остров Невис, при тази огромна зелена планина издигаща се от морето и пристигна, за да хвърли котва в залива Чарлстаун.
	Г-н Корт, изпълнен с треперещо нетърпение да слезе на брега, тъкмо нареждаше на Джейкъб, стюарда, да вземе куфарите му, когато капитан Блъд влезе в каютата.
	— Това ще го отложим за утре, може би, — каза той.
	— Утре? Господин Корт се втренчи в него. — Но това е Невис, нали?
	— Да, в това съм сигурен. Това е Невис. Но преди да ви свалим на брега, има един незначителен въпрос относно цената на вашето пътуване.
	— О! Това ли! — каза презрително господин Корт. — Не ви ли казах, че можете да вземете каквато и да е цена?
	— Да, казахте го. И се надявам, че мога да вярвам на думите ви.
	Г-н Корт не хареса усмивката на капитана. Той я разтълкува по свой собствен начин.
	— Ако мислите… Ах… Да ме изнудвате…
	— О, изобщо не става дума за изнудване. Най-разумно нещо е уверявам ви. Седнете, сър, за да ви обясня.
	— Обясните? Да обясните какво?
	— Седнете, сър. — Тонът и поведението на Блъд бяха властни.
	Объркан, г-н Корт седна.
	— Вижте сега — каза капитан Блъд и също седна на кърмовото шкафче, с гръб към отворения прозорец, от който се виждаха слънцето, блестящото море и лодките на търговците, които се тълпяха с плодове, зеленчуци и птици около техния кораб. — Нещата стоят така: за момента ще ви обезпокоя да се смятате, така да се каже, за заложник, господин Корт. Заложник на мой много добър приятел, който в този момент е роб в ръцете на вашия братовчед сър Джеймс. Вие ни казахте колко високо сър Джеймс ви цени и обича така, че изобщо няма причина за безпокойство. Накратко, сър: свободата на моя приятел е цената, която ще поискам от сър Джеймс за вашия превоз. Това е всичко.
	— Всичко? — Имаше ярост в тона на г-н Корт и в облещените му очи. — Но това е безобразие!
	— Няма да ви лишавам от удобството да го наричате така.
	Г-н Корт видимо едва сдържаше чувствата си.
	— И да предположим, че сър Джеймс откаже.
	— О, но защо си измъчвате душата сега, като предполагате нещо толкова малко вероятно? Единственото сигурно нещо в момента е, че ако сър Джеймс се съгласи, веднага ще слезете в Невис.
	— Питам ви, сър, какво ще стане, ако той не го направи.
	Капитан Блъд се усмихна любезно.
	— Аз съм последователен човек и обичам да върша нещата едно след друго. Спекулациите на този етап са най-вече загуба на време. Ще оставим това, за сега докато не се случи, по простата причина че може и изобщо да не се случи.
	Г-н Корт се изправи на крака раздразнен.
	— Но това… това е чудовищно! По дяволите, сър, ще ми наложите това насилие на свой собствен риск.
	— Аз съм капитан Блъд — беше отговорът му. — Така, че не бихте предположили, че малко повече опасност би ме обезсърчила в случая.
	Съобщението предизвика нова вълна от емоции в г-н Корт. Очите му застрашаваха да паднат от зачервеното му, гневно лице.
	— Ти си капитан Блъд! Капитан Блъд! Този проклет пират! Може и да си, да пукна дано, хич не ме интересува кой си…
	— Но защо правите така? Всичко, което искам от вас, е да влезете в каютата си. Разбира се, ще трябва да поставя пазач на вратата, но няма да има други ограничения и вашите удобства никак няма да пострадат от това.
	— Мислите ли, че ще се подчиня на това?
	— Мога също така и да ви окова, ако предпочитате — каза учтиво капитан Блъд.
	Г-н Корт, след като го обмисли яростно, реши, че то не е за предпочитане.
	Капитан Блъд бе закаран с лодка на брега и пое към къщата на заместник-губернатора, която беше с изглед към морето, хубава бяла къща със зелени щори на прозорците си, разположена в красива градина, където азалиите цъфтяха и всичко беше с аромат на портокал и червен пипер.
	Той намери достъпа си до сър Джеймс за доста лесна работа. За човек видимо отличаващ се с елегантното си палто от тъмносин кашмир, шапката си с перо и дългата си сабя, висяща на избродиран със злато колан, той намери вратите в колониален стил широко отворели за него в очакване. Обяви се като капитан Питър, което едва ли беше далеч от истината и остави да се предполага, че рангът му е военноморски, и да се разбира, че корабът, с който сега плава, е негова собственост. И че бизнесът му в Невис, най-важният пазар за роби в Западна Индия, в момента е набавянето на момче, от което би могъл да направи чистач на каютите си. Бил е информиран, че самият сър Джеймс е търгувал малко с роби, но дори и тази информация да не е била вярна, той е имал презумпцията да се надява, че може да спечели от помощта на сър Джеймс в мисията си.
	Лицето му беше толкова елегантно и ангажиращо, а маниерите му, съвършено съчетаващи уважението с достойнството, толкова впечатляващи, че сър Джеймс обяви веднага, че е изцяло на разположение на капитан Питър. Точно сега нямало налични роби, но всеки момент трябвало да пристигне товар с чернокожи от бреговете на Гвинея и ако капитан Питър можел да изчака ден-два, нямало съмнение, че нуждите му щели да бъдат задоволени.
	Междувременно, разбира се, би ли имал удоволствието да остане за вечеря. И разбира се капитан Питър остана за вечеря, срещайки се с лейди Корт, която той впечатли толкова дълбоко, че преди още вечерята да приключи, поканата, отправена му от нейния съпруг, беше значително обогатена от нея. Междувременно, като се има предвид привидната цел на посещението на капитан Питър в Невис, беше естествено разговорът да се насочи към робите и към сравнението на труда, който можеше да се получи от тях, с този, предоставян от европейските слуги. Сър Джеймс, изразявайки мнение, че белият човек е толкова по-превъзхождащ във всяко едно отношение, че прави всяко сравнението просто нелепо и това отвори пътя към търсената насока на разговор от капитана.
	— И въпреки това всички бели мъже тук в резултат на бунта на Монмаут биват изтребвани в плантациите. Странно е, че никой никога не е мислил да наеме някой от тях в някое друго направление.
	— Те не стават за нищо друго — каза нейна светлост. — Не можете да направите обикновени слуги от такъв бунтовнически материал. Знам, защото аз опитах вече.
	— Ах! Ваша светлост вече е опитала. Това е вече интересно. Но нали няма да ми кажете, че нещастниците, които по този начин сте спасили от плантациите, са били толкова безразлични към този техен късмет, че не са ви служили добре в отплата?
	Сър Джеймс се намеси.
	Опитът на жена ми е по-ограничен, отколкото може да ви накара да предполагате от нейното твърдение. Тя съди само от един-единствен случай.
	Тя удостои враждебната критика с презрителен поглед и капитанът се притече галантно да я подкрепи.
	— _„Ab uno omnes“*_ — нали знаете, сър Джеймс, че това доста често е вярно.
	[* От латински: „от един случай може да се съди за общото“. — Б.‍пр.‍]
	Той се обърна към дамата, която го погледна усмихната.
	— И какъв беше този един-единствен случай? Какъв беше този човек, който се оказа толкова лишен от благодарност?
	— Един от онези бунтовници-каторжници, изпратени в плантациите. Намерихме го в Барбадос и аз го купих, за да го направя мой личен помощник. Но той беше толкова малко благодарен, колкото и разумен от това подобряване на съдбата си, че накрая се принудих да го изпратя обратно да работи във фабриката за захарна тръстика.
	Капитанът кимна сериозно с одобрение.
	— Правилно и добре сте постъпили. И какво стана с него?
	— Само това. Той сигурно се разкайва сега за лошите си маниери в плантацията на сър Джеймс тук. Гнусно, бунтовно куче.
	Сър Джеймс отново заговори тъжно.
	— Бедният нещастник някога е бил джентълмен, както и много други от заблудените му другари бунтовници. Беше голяма милост да не ги обесят.
	След това той смени темата и капитан Блъд, след като вече бе получил информацията, която търсеше, се задоволи да му позволи това. Но какъвто и да бе въпросът, за който те говореха, рядката млада красота на дамата, съчетана със сладко и неподправено очарование на маниерите и което изглежда караше устните на сър Джеймс да се свиват, докато я наблюдаваше, бяха дарявани от техния посетител с усърдни жестове на уважение, от които никой мъж дарен с някаква галантност не би могъл да се въздържи.
	Тя го възнагради за това, като настоя, че докато чака в Чарлстаун, може да се настани в тяхната къща и не би приела отказ от негова страна. Тя обяви също, че това ще бъде изцяло услуга към тях от самото присъствие на капитана. Твърде рядко ги бе посещавал знатен посетител отвъд океана, за да облекчи монотонността на живота им в Невис.
	Като допълнителен аргумент тя преувеличи красотите на острова. Тя щяла да бъде личен водач на капитана, развеждайки го из неговите ароматни горички, неговите пищни плантации и неговите кристални извори, така че той да осъзнае какъв земен рай всъщност е било това, което съпругът й толкова често я бе чувал да оприличава на проклетия Ад. Сър Джеймс, без да си прави илюзии и прикривайки презрението си към нейните умели трикове с маската на градското й поведение, потвърди поканата й, след което тя обяви, че ще даде заповед незабавно да се приготви стая за него и капитанът трябва да изпрати да му се донесе от кораба всичко, от което ще се нуждае. Капитан Блъд прие тази гостоприемна покана любезно и без неохота. Въпреки че това не беше абсолютно необходимо за постигането на целта му в Невис, все пак нямаше съмнение, че пребиваването в дома на сър Джеймс Корт може да му помогне доста в материално отношение.


>>	5

	Чухме капитан Блъд да изразява вярата си в съдбата или късмета, както бе казал на Хагторп. Въпреки това, той не се уповаваше прекалено на вярата си още дълго, че да седи бездейно и да чака съдбата сама да дойде и да го потърси. Шансовете, знаеше той, трябваше да бъдат създадени или поне привлечени от интелигентността и усърдието, и още от рано на следващата сутрин той беше вече на крака, за да не губи никакво време в търсенето си. Той знаеше, от информацията, събрана вчера, в каква посока трябваше да се насочи и скоро след изгрев-слънце той се отправи към конюшните на сър Джеймс, за да си набави необходимите средства за това.
	Нямаше нищо странно в това, че госта с ранобудни навици беше избрал да поязди преди закуска или че за целта трябваше да заеме кон от домакина си. Фактът, че той трябваше да избере път, който минаваше през плантацията на сър Джеймс, едва ли можеше да подскаже интерес към един от робите, работещи там. Засега можеше да разчита на себе си. Освен това — за вида и от разговорите за търсения роб — той отново се довери на съдбата.
	Като начало обаче изглеждаше, че тази сутрин съдбата не беше в особено добро настроение. Защото дори и толкова рано, лейди Корт, било то поради личните си навици, или поради педантичното изпълнение на задълженията си на домакиня или просто поради непреодолимата и обезпокоителна чувствителност към тази привлекателност на мъжа и нейният гост, каквато той безусловно притежаваше, дойде свежа и бодра, за да го изненада още в конюшните и да повика кон, за да може и тя да язди редом с него. Разбира се това беше досадно, но той не промени с нищо изражението си. Когато тя радостно обяви, че ще му покаже водопадите, той тайничко проклинаше нейната жизнерадостност. Много учтиво той възрази с основанието, че главният му интерес обаче са плантациите.
	Тя сбърчи перфектния си нос в престорено презрение към него.
	— Кълна се, сър, че вие ме разочаровате. Мислих ви за по-поетичен, по-романтичен, човек, който да изпитва възторг от красотата и от дивата красота на природата.
	— Защо, аз съм такъв, надявам се. Но аз съм и практичен, а също и нещо като ученик. Мога да се възхищавам на дарбата на човешките описания и да остана информиран по този начин.
	Това доведе до малък спор, много красива и еднакво така глупава битка на думи, която капитан Блъд, с определена цел, намираше за чудовищно досадна.
	Тя накрая завърши с компромис. Те се насочиха първо към водопадите, към които тя не успя да предизвика повече от вял интерес у капитана, а след това се прибраха за закуска през захарните плантации, към които никой друг интерес не би бил по-разочароващ от неговия. И в изгубеното време там, нейна светлост ставаше все по-раздразнителна.
	За да може да разгледа свободно всеки детайл, той продължи със скоростта на нормално ходене през широките алеи между стените от тръстика, които ставаха златисти, покрай групи роби, от които и няколко бели, които се трудеха над траншеите за напояване. От време на време капитанът изпитваше търпението на дамата, като дръпваше юздите, за да може да ги огледа по-внимателно и щом спреше пред някой надзирател, той го разпитваше, първо да се информира за самото отглеждане, а след това и по въпроса за наетите роби, техния брой и качества. Уведомиха го, че белите са докарани каторжници.
	— Предполагам, бунтовници — каза капитанът. — Някои от онези певци на псалми, които бяха навън с херцога на Монмаут.
	— Не, сър. Ние имаме само един от тях, един който дойде от Барбадос с пратка от крадци и измамници. Тази банда е там долу, в края на този завой.
	Те яздеха и стигнаха до групата, дузина полуголи и разрошени мъже, някои от тях толкова почернели от слънцето, че приличаха на бледолики негри, и повече от един с гръб нашарен с кръстосани белези от камшика на надзирателя. Именно сред тях изпитателният поглед на капитан Блъд се спря на човека, когото търсеше в Невис. Нашата лейди, която никога не можеше да издържи дълго в ролята си на любезна покорност, започна да проявява загуба на търпение при тези безполезни неща. Тази загуба беше пълна, когато нейният спътник отново дръпна юздите и пожела учтиво добро утро на якия надзирател на тези нещастни работници. Почти веднага раздразнението и намери отдушник. Млад мъж, който се отличаваше с атлетичното си телосложение и изсветлялата си от слънцето златиста коса, стоеше облегнат на мотиката си и гледаше капитана с широко отворени очи и отворена уста. Тя подтикна кобилата си напред.
	— Защо бездействаш, глупако? Никога ли няма да се научиш да не се взираш в господарите си? Тогава това ще ти послужи, за да си подобриш обноските.
	Камшикът й злобно преряза голите му рамене. Той беше вдигнат отново, за да повтори удара, но робът, който се беше наполовина завъртял така, че да се отзове напълно с лице към нея, парира удара върху лявата си предмишница, докато тя още замахваше, когато ръката му, едновременно хващайки камшика, го изтръгна от нея с рязко движение, което почти я повали от седлото. Ако другите труженици оставиха работата си, за да се втренчат със страхопочитание, то бдителният надзирател веднага реагира. С ругатня той скочи към младия роб, размотавайки ремъка на камшика си.
	— Смъкнете месото от костите му, Уолтър! — изкрещя дамата.
	Пред тази заплаха подбуденият младеж отхвърли обкования в сребро камшик и вдигна мотиката си нагоре. Светлите му очи горяха.
	— Докосни ме с този камшик и ще ти разбия мозъка.
	Грамадния надзирател се спря и го изгледа. Той познаваше безразсъдната решителност, когато я види, и тук той я виждаше доста ясно. Робът, полудял от болка и несправедливост, не си даваше сметка за цената на това, което правеше, а единствено това, че със сигурност щеше да се осмели да изпълни заканата си. Надзирателят се опита да го задържи с думите и повелителния си тон, за да спечели време, докато лудостта му трябваше да премине.
	— Остави тази мотика, Хагторп. Остави я веднага.
	Но Хагторп му се изсмя и тогава нашата дама също се засмя с нотка, която издаваше ужас в злобната си веселост.
	— Не спорете с това куче. Застреляйте го! Имаш заповедта ми за това, Уолтър. Свидетел съм на бунта му. Застреляй го с пистолета си, човече.
	Така настоятелно и повелително заповядано, това накара мъжът да прокара ръка към кобура на колана си. Но в момента, в който извади оръжието, капитанът се наведе от седлото си и дръжката на камшика му се стовари върху ръката на надзирателя, карайки пистолета му да изхвръкне от нея. Човекът извика от болка и учудване.
	— Спокойно сега — каза Блъд — Спасих ти живота човече, и вярвай ми го сторих. Защото нямаше да ти струва по-малко от него, ако беше стрелял с този пистолет.
	— Капитан Питър! — Това беше вик на възмутен и недоверчив протест от страна на лейди Корт.
	Той се обърна към нея и презрението в очите му, толкова яркосини под черните си вежди, я удари като шамар.
	— Какво си ти? Жена? За Бога, госпожо, в Лондон съм виждал бедни уличници, които са били много по-женствени от вас.
	Тя ахна. Тогава в яростта си тя събра смелост да му отговори.
	— Аз имам съпруг сър и благодаря на Бога. Ще отговаряш пред него за това. — Тя заби яростно шпори в коня си и потегли в галоп, оставяйки го да реши да я следва или да постъпи както намери за добре.
	— Разбира се и също ще отговарям пред всички останали съпрузи по света, извика той след нея и се засмя.
	След това махна на Хагторп да се приближи.
	— Ела, момчето ми. Ще дойдеш и ще отговаряш с мен. Ще гледам справедливостта да възтържествува и знам, че не трябва да те оставям на милостта на надзирателя, докато се занимавам с това. Хвани се за ремъка на стремето. Ще дойдеш с мен при сър Джеймс. А ти си остани на мястото, мой човек, или ще мина отгоре ти с коня си. На твоя господар ще давам сметка за действията си, не на теб.
	Все още държейки ръката си, надзирателят с мрачно лице се хвърли встрани пред тази заплаха и капитан Блъд продължи с лека походка по златистата алея с Том Хагторп, крачещ до него, вкопчен в ремъка на стремето. Младият мъж дрезгаво зададе въпроса си с глас, който едва се чуваше.
	— Питър, по какво чудо на съдбата се оказа тук?
	— Чудо, нали? Ти не предполагаше ли, че рано или късно някой от нас щеше дойде и да те потърси? — Той се засмя. — Не само имах късмета да те намеря. Това сладко и женствено създание предостави претекст за интереса ми към теб. Това направи нещата и по-лесни. Но така или иначе, лесно или трудно, кълна се в душата си, няма да напусна Невис без теб.


>>	6

	В коридора на къщата на заместник-губернатора, когато накрая пристигнаха там, капитан Блъд остави момчето да го чака, докато воден от резкия и укорителен глас на милейди, той се запъти към трапезарията. Там той намери сър Джеймс седнал със студен и подигравателен вид, пред недокоснатата си закуска и нейна светлост да крачи из стаята, докато ругаеше. Отварянето на вратата за момент я спря. След това, с повдигнати гърди и очи, които пламнаха на бялото й лице, тя избухна срещу натрапника.
	— Имате нахалството да се появите!
	— Мислех, че може би ме очаквате.
	— Очакваме? Ха!
	Той се поклони леко.
	— Далеч съм от желанието да ви се натрапвам. Но предположих, че може би ще се поиска някакво обяснение от мен.
	— Наистина някакво обяснение!
	— И не е присъщо на моето чувствително сърце да разочаровам една дама.
	— Преди малко имахте друго определение за мен.
	— Преди малко заслужавахте друго.
	Сър Джеймс почука по масата. Неговото достойнство като заместник-управител, и като съпруг го изискваше и той сметна за необходима тази намеса.
	— Сър! — В тона му имаше упрек. И настоятелно добави: — Обяснете го по-ясно ако обичате.
	— За Бога, ще го обясня по-ясно, отколкото може да ви се хареса, сър Джеймс. Изобщо няма да си увъртам думите.
	И последва щателен разказ за събитията, в хода на изобразяването на които той неведнъж беше принуден да търпи прекъсванията на нейна светлост. Накрая съпругът й я погледна, където бе застанала и в погледа му нямаше и капка съчувствие. Той му беше студен, тежък и наситен с неприязън.
	— Капитан Питър предостави това, което липсваше на разказа, за да добие смисъл.
	— Би трябвало да ти е достатъчен поне за да ти подскаже, че случая изисква удовлетворение, освен ако ти не си един бездушен страхливец.
	Докато заместник-губернатора още трепереше от обидата, капитан Блъд побърза да се намеси.
	— Сър Джеймс, на ваше разположение съм ако поискате удовлетворение, каквото и да решите. Но първо, за мое собствено удовлетворение, позволете ми ви да кажа, че ако под напора на емоциите, които вярвам, че ще счетете за човешки, съм направил нещо обидно, поднасям извиненията си по този въпрос.
	Сър Джеймс остана необичайно студен и строг.
	— С намесата сте направили малко добро и може би доста вреда капитане. Този нещастен роб, насърчен така да се разбунтува от вашите действия, сега не може да не избегне последствията. Ще настъпи край на реда и дисциплината в плантацията, ако поведението му остане ненаказано. Разбирате това нали?
	— Има ли значение какво разбира той? — възмути се дамата.
	— Това, което разбирам, е, че ако не се бях намесил, този мъж щеше да бъде застрелян на място по заповед на нейна светлост и това, защото невинен от това си престъпление, той се противопостави на заплахата — отново по заповед на нейна светлост. _„Месото да бъде смъкнато от костите му“_. И това бяха буквално нейните нежни слова.
	— Със сигурност това ще се случи сега с него, — обяви тя злобно. — Освен ако сър Джеймс не предпочете да го обеси.
	— Като изкупителна жертва заради мен, защото се намесих ли? — попита капитанът сър Джеймс и сър Джеймс, ужилен от подигравката, побърза да отговори:
	— Не, не заради това. А заради заплахите му отправени към надзирателя.
	Това предизвика нова атака от нейна светлост срещу него.
	— А наглостта му срещу мен, разбира се, няма никакво значение. Нито, изглежда, има и галантността, изразена в момента.
	Между тях двамата имаше опасност сър Джеймс да загуби суровото си спокойствие. И накрая той удари по масата така, че чиниите издрънчаха.
	— Едно по едно нещата, мадам, ако обичате. Ситуацията е достатъчно отвратителна, и Бог знае това. Предупреждавал съм ви повече от веднъж да не си изливате душата върху този приятел Хагторп. Сега вие ме принуждавате да избирам между това да го бичувам за неподчинение, което не мога да считам за друго, освен като пълна провокация от ваша страна или да се застраши цялата дисциплина сред робите. Тъй като не мога да си позволя това, трябва да благодаря на изблиците ви, мадам, че сега ме принуждавате към нечовешка постъпка.
	— А аз пък че нямам на кого друг да благодаря, освен на себе си, че се съвкупих с глупак като вас!
	— Това, мадам, е въпрос, по който в момента може би ще имаме повод да поспорим — каза той и имаше нещо толкова мистериозно и многозначително в тона му, че простото учудване лиши нейна светлост от отговор.
	Тихият глас на Блъд прекъсна паузата.
	— Може би ще успея, сър Джеймс, да ви измъкна от капана на тази дилема. — И той продължи обяснението си. — Сигурно си спомняте, че слязох тук, за да си купя момче за каютите. Първоначално си мислех за негър, но този Хагторп изглежда подходящо момче. Продайте ми го и аз ще го махна от ръцете ви.
	Възрастният мъж се замисли за момент и се забеляза, как мрачността му леко просветна.
	— Аха! Това е решение.
	— Тогава трябва само да назовете цената си, сър Джеймс.
	Но нейна светлост се намеси веднага в злобата си, за да запуши този лесен изход.
	— И какво следва от това? Та този мъж е бунтовник и каторжник, обречен цял живот да служи в плантациите. Имате ясно задължение по въпроса. Няма да посмеете да позволите той да напусне Западните Индии.
	В тревожното колебание на този нерешителен човек Блъд видя, че всичко още не е свършило, както той се надяваше. И проклинайки злобата на красивата мъчителка, той се приближи до края на масата и скръсти ръце върху високата облегалка на стола, който стоеше там и погледна мрачно към единия и другия.
	— Е, добре! — каза той. — И така, това нещастно момче трябва да бъде бичувано.
	— Той трябва да бъде обесен — поправи го нейна светлост.
	— Не, не — запротестира сър Джеймс. — Едно бичуване ще бъде достатъчно.
	— Виждам, че не мога да направя повече по въпроса — каза Блъд и маниерите му станаха иронично учтиви. — Така, че ще си взема сбогом с вас. Но преди да си тръгна, сър Джеймс, има едно нещо, за което почти бях забравил. Срещнах ваш братовчед в Сейнт Томас, който бързаше да пристигне в Невис.
	Имаше намерението да ги изненада и успя, но изненадата им не беше по-голяма от неговата собствена поради внезапната и пълна промяна в тона, което съобщението му предизвика в нейна милост.
	— Джефри! — извика тя с хриплив глас. — Имате предвид Джефри Корт?
	— Да, точно това е името му. Джефри Корт.
	— И той е в Сейнт Томас, казвате? — Отново нейна светлост го запита, като промяната в тона й ставаше все по-нелепо забележима. Имаше промяна и в изгледа на сър Джеймс. Той наблюдаваше жена си изпод рунтавите си вежди, с признак на подигравка по тънките си устни.
	— Не, не — поправи я Блъд. — Господин Корт е тук. На борда на моя кораб. Докарах го от Свети Тома.
	— Тогава… — тя направи пауза. Беше задъхана, а веждите и бяха смръщено озадачени. — Тогава защо още не е слязъл на брега?
	— Склонен съм да мисля, че е по волята на Провидението. Точно както и по волята на Провидението той ме помоли да му предоставя транспорт. Всичко, което има значение за вас, сър Джеймс е, че той е все още на борда.
	— Но тогава болен ли е? — извика милейди.
	— Здрав е като бик, госпожо. Но може и да не се задържи дълго така. На борда на този кораб, сър Джеймс, аз съм толкова стриктен, колкото и вие тук на брега.
	Беше невъзможно да го разберат погрешно. Изненадани, те се втренчиха в него за момент и след което нейна светлост, задъхана и трепереща, избухна.
	— Предполагам, че има закони, които да ви забранят това.
	— Няма такива закони госпожо. Вие знаете само половината от името ми. Да, аз съм капитан Питър. Капитан Питър Блъд.
	Беше необходимо да се разбере, дали заплахата му щеше да има някаква тежест. Той се усмихна на мълчаливото им зашеметение.
	— Може би ще намерите за необходимо, в името на братовчед си Джефри, да бъдете по-хуманни по въпроса отнасящ се към този нещастен роб. Давам ви думата си, че каквото сторите на младия Хагторп, същото ще направя и аз на мистър Джефри Корт.
	Сър Джеймс неразбираемо и истински се разсмя, докато нейна светлост зяпна от ужас за момента, преди да се стегне отново, за да се справи със ситуацията по-практично.
	— Преди да можете да направите каквото и да било, първо ще трябва отново да стигнете до кораба си, а никога няма да напуснете Чарлстаун, докато господин Корт не е вече на безопасно място. Вие сте забравили да…
	— О, нищо не съм забравил — прекъсна я той с махване на ръка. — Не трябва да предполагате, че аз съм човек, който влиза в капан, без да вземе предпазни мерки, за да се увери, че той няма да се затвори след него. „Мери от Модена“ носи четиридесет оръдия на борда си, всичките от които мобилни. Само с два залпа от бордовете си и ще превърне Чарлстаун в купчина развалини. И това ще се случи, ако не се донесат новини за мен на борда, преди да ударят осем камбани. Можете да се отървете от това само с едно дръпване на звънеца милейди, ако сте благоразумна.
	Тя се отдалечи, пребледняла и разтреперана, докато сър Джеймс, с посивяло лице, но все още с това изражение на присмехулна усмивка на устните си, погледна нагоре към капитан Блъд.
	— Вие си играете на разбойник, сър. Опряхте пистолет в главите ни.
	— Изобщо няма пистолет. Само четиридесет мобилни оръдия и всяко едно от тях е заредено.
	Но въпреки цялата си смелост, капитан Блъд напълно осъзнаваше, че в процеса, до който нещата бяха стигнали, можеше да се наложи да убие сър Джеймс, за да се освободи. Той би съжалявал за необходимостта, но беше подготвен и за това. Това, за което не беше подготвен обаче, беше рязкото и лесно съгласие на заместник-губернатора.
	— Това доста опростява въпроса, който според мен е, че каквото и да направя на Хагторп, вие ще направите на братовчед ми.
	— В точно това се състои и проблемът.
	— Тогава, ако трябваше да обеся Хагторп…
	— Това щеше да е краят и за братовчед ви.
	— Възможно е само едно решение, разбира се.
	Ясно се чу въздишката на облекчение на нейна милост поради нарасналите й страхове.
	— Вие надделяхте, сър — извика тя. — Трябва да пуснем Хагторп.
	— Напротив — каза сър Джеймс, — трябва да го обеся.
	— Ти трябва… — тя се задави, докато го гледаше с отворена уста, ужасът отново се върна в широко отворените й сини очи.
	— Имам ясни задължения, мадам, както ми напомнихте преди малко. Както казахте, не мога да позволя на Хагторп да напусне плантациите. Той трябва да бъде обесен. _„Fiat justitia, ruat coelum“*_. Мисля, че така се получава. Това, което ще се случи след това, няма да тежи на моята съвест.
	[* „Нека бъде въздадена справедливостта, даже и небето да падне“ (лат.). — Б.‍пр.‍]
	— Не на твоята съвест! — Тя беше обезумяла. — Но Джефри! — Тя скърши ръце. — Джефри! — Тонът й се бе превърнал в ридание. След това, като се съвзе, тя се обърна гневно към съпруга си. — Ти си луд! Луд! Не можеш да направиш това! Не можеш! Хагторп трябва да си ходи. Какво значение има той в крайна сметка? Какво е един роб в повече или по-малко? В името на Бога, пуснете го.
	— А моят дълг тогава? А моето ясно задължение?
	Суровостта му сломи духа й.
	— О, Боже! Тя се хвърли на колене до стола му, сграбчвайки ръката му в мъката си.
	Той я отблъсна и й отговори със смях, който в своята презрителна подигравка беше ужасен за слушане.
	След това капитан Блъд се бе похвалил, може би и ненужно, че именно това жестоко забавление от паниката на жената, му бе хвърлила светлина върху цялата ситуация, изпълнена с мистерии, изясни си и готовността за приемането й от сър Джеймс и си изясни много други неща, които го бяха озадачили. След като се насмя доволно, заместник-губернаторът стана и махна с ръка в знак на освобождаването на капитана.
	— Значи въпросът е решен. Ако пожелаете да се завърнете на кораба си, аз няма да ви задържа. Но все пак останете. Може да занесете съобщение на братовчед ми.
	Той отиде да отключи шкафа, който стоеше между прозорците. Оттам взе копие от „Стихотворенията на сър Джон Съклинг“, от едната страна на който пергаментът се бе разлепил от корицата.
	— Предайте съболезнованията ми от мое име и му върнете това. Чаках го, да му го връча сам. Но така ще бъде много по-добре. Уверете го от мен, че писмото, което съдържаше, почти толкова поетично, колкото и самият том, вече е доставено по предназначение.
	И той протегна ръка към нейна милост държаща сгънат лист хартия.
	— За вас е, госпожо. Вземете го.
	Тя се сви от страх.
	— Вземи го — настоя той и го хвърли към нея. — Сега ще обсъдим и съдържанието му. Междувременно това ще ви помогне да разберете стриктното ми уважение към това ясно мое задължение, за което ми напомнихте преди малко.
	Приклекнала там, където я беше оставил, до празния си стол, треперещите й пръсти разгънаха листа. Тя сведе очи към написаното и след това, след миг, с хленчене, остави листа да падне на пода.
	Капитан Блъд държеше в ръцете си тома, даден му от сър Джеймс. Сега, мисля, дойде пълното му прозрение на нещата и за момент той беше поставен в дилема. Ако неочакваните събития му бяха помогнали в началото, то те със сигурност се бяха развили така, че да му попречат сега, когато вече му се виждаше краят.
	— Ще ви пожелая приятен ден, сър, — каза сър Джеймс. — Няма нищо, което да ви задържа повече тук.
	— Вие сте в грешка, сър Джеймс. Има само още едно нещо. Промених решението си. Може би съм направил много неща навремето, от които би трябвало да се срамувам. Но никога досега не съм бил нечий палач и проклет да съм, ако сега заема този пост във ваша служба. Бях напълно готов да обеся този ваш братовчед като акт на отмъщение. Но проклет да съм, ако го обеся, за да ви услужа. Ще го изпратя на брега, сър Джеймс, за да можете вие сам да го обесите.
	Внезапният ужас, изписан по лицето на сър Джеймс, не беше повече от това, от което капитан Блъд очакваше. След като по този начин развали този сладък план за отмъщение, капитанът продължи, за да покаже къде е решението.
	— Ако сега, след като промених решението си, вие промените вашето и ми продадете това момче, за да ми стане слуга, аз не само ще отведа братовчед ви със себе си, но мисля, че мога да го накарам да не идва отново ви притеснява.
	Дълбоко хлътналите очи на сър Джеймс огледаха въпросително лицето на пирата.
	Капитан Блъд се усмихна.
	— Това е изцяло приятелско предложение, сър Джеймс — каза той и уверението вдъхна убеждение на разтревожения ум на заместник-губернатора.
	— Много добре — каза той накрая. — Можеш да вземеш момчето. При тези условия ви го подарявам.


>>	7

	Осъзнавайки, че съпругът и съпругата ще имат да си казват много неща и че да се задържа в такъв момент би било натрапчиво, капитан Блъд веднага си взе тактично сбогом и си тръгна.
	В преддверието той извика чакащия Том Хагторп да го придружи и момчето, без да разбира нищо от това невероятно избавление, тръгна с него. Никой не им попречи и те наеха лодка на пристана и така стигнаха до „Мери от Модена“, на главната палуба, на която двамата братя, събрани отново, паднаха в прегръдките си, докато капитан Блъд ги гледаше с цялото чувство на благотворно божество. На ръба на сълзите си Нат поиска да знае с какви средства Питър Блъд бе постигнал това освобождение толкова бързо и без никакво насилие.
	— Няма да твърдя, че не е имало насилие, — каза Блъд. — Всъщност имаше доста. Но това беше насилие на емоциите. И има още някои неща от същия вид, които трябва да се понесат. Но те са предназначени за господин Корт.
	Той се обърна към боцмана, който стоеше до него.
	— Слагай ръце на кормилото, Джейк. Потегляме веднага.
	Той отиде до каютата, в която беше затворен господин Корт. Той освободи пазача, който стоеше до вратата, и я отключи. Един много ядосан джентълмен го посрещна там.
	— Колко още ще ме държиш тук, проклет негодник?
	— И къде бихте отишли сега? — зачуди се капитан Блъд.
	— Къде съм щял да отида ли? Подиграваш ли ми се, проклет пират? Отивам на брега, както много добре знаете.
	— Дали ще можете сега? Чудя се.
	— Имате предвид да ми попречите?
	— Вярно, може би да няма нужда. Имам съобщение за вас от сър Джеймс: съобщение и една книга пълна с поезия.
	Предано той му предаде и двете. Господин Корт промени цвета си, отпусна се и внезапно седна на един шкаф.
	— Може би вече няма да сте толкова нетърпелив да слезете в Невис. Може даже да ви хрумне, че Западните Индии не са най-здравословният район за сексуалните ви авантюри. Ревността в тропиците може да бъде като и климата им, много горещ и много суров. Мисля, че ще е най-разумно да предпочетете да намерите някъде кораб, който да ви отведе безопасно обратно у дома ви в Англия.
	Г-н Корт избърса потта от челото си.
	— Значи няма да ме оставите на брега?
	През отворения прозорец на кабината до тях достигнаха трополенето на шпила и тракането на котвената верига. Жестът на капитан Блъд привлече вниманието му към този звук.
	— Сега претегляме. Ще бъдем в открито море след половин час.
	— Може би и така ще е най-добре — призна примирено г-н Корт.


>	V. Светотатство
>>	1

	Никога през целия си период от обявяването му извън закона капитан Блъд не престана да счита за болезнено иронично, че той, който бе роден и възпитан с католическата вяра, дължи изгнанието си от Англия на обвинение, че е подкрепял протестантски водач и трябва да бъде считан от Испания за еретик, който би бил по-пригоден за изгаряне на кладата. Той разказваше дълго и огорчено за това на Ибервил, своя френски сътрудник, в деня, в който беше принуден от вродени скрупули да обърне гръб на перспективата за голяма и лесна печалба, която да бъде постигната с цената на едно малко светотатство.
	И все пак Ибервил, чиито родители навремето се надяваха да направят от него църковен служител и който всъщност беше изпълнявал малки поръчения на Църквата, преди обстоятелствата да го изпратят отвъд океана и вместо това да го превърнат в пират, той сега бе поставен между възмущението си и забавлението на скрупулите си, които смяташе за напълно излишни. Забавлението накрая обаче надделя в борбата с него, тъй като този висок и енергичен човек, склонен и към малко елегантност, беше с толкова весел и непринуден характер, за което говореха неговата шегаджийска уста и закачливите му кафяви очи.
	Несъмнено — въпреки че накрая той би предизвикал подигравките на всички, ако протестираше срещу това начинание — в него се беше вече загубил великия църковен дух.
	Бяха спрели в Биекю и уж с цел за закупуване на припаси там, Ибервил беше слязъл на брега, за да проучи какви новини могат да бъдат събрани, които да доведат до някаква вид печалба. Защото това беше по времето, когато „Арабела“ плаваше наоколо, без определена цел. Той бе от потеклото на баските и беше прекарал няколко години отвъд границата в Испания, Ибервил говореше свободно кастилски, което му позволяваше да мине за испанец, когато реши и така това го подготви идеално за тази разузнавателна мисия в испанското селище.
	Той се беше завърнал на големия кораб с червения корпус, закотвен на рейда, с флага на Испания, който нагло се развяваше от главната му мачта, с новини, които му се струваха, че водеха към вероятно начинание. Беше научил, че дон Игнасио де ла Фуенте, някогашен Велик Инквизитор на Кастилия, а сега назначен за Кардинал-архиепископ на Нова Испания, е на път за Мексико на галеон с осемдесет оръдия, „Санта Вероника“ и между другото ще посети епископствата на неговата провинция. Негово Високопреосвещенство бил в Сан Салвадор и сега бе съобщено, че е на път за Сан Хуан де Пуерто Рико, след което го очакваха в Сан Доминго, може би и в Сантяго де Куба и със сигурност в Хавана, преди най-накрая да се насочи към Материка.
	Ибервил, без да се стеснява, разкри плана си за ползата, която пакостническия му ум смяташе, че може да бъде извлечена от тези обстоятелства.
	— Като изключим самия Крал Филип, — каза той, — или поне след Великия Инквизитор, Кардинал-архиепископ на Севиля, няма жив испанец, който да поиска по-висок откуп за този Архиепископ на Нова Испания.
	Блъд се спря за момент. Двамата се разхождаха по високата палуба на „Арабела“ под яркото ноемврийско слънце на този район на вечното лято. Високата енергичност на Ибервил се подчертаваше още повече от люляковото сатенено облекло, с което беше слязъл на брега и с виолетова любовна панделка сплетена в дългите му кафяви къдрици. Отпред на шпила и намотаните въжета беше вече настанала суетня по подготовката за потеглянето на големия кораб и изтеглянето на предните вериги, Снел, боцмана, чието плешиво теме блестеше в кръг от разрошени сиви къдрици, тъкмо даваше нарежданията си на неприличен кастилски към няколко лодки да се отдръпнат от борда. Живите очи на Блъд блеснаха с неодобрение към жизнерадостната физиономия на спътника му.
	— И какво сега? — попита той.
	— Нищо друго, само това. „Санта Вероника“ носи църковния си товар, богат като скъпоценностите на всеки един кораб, отплавал някога от Мексико. — И той се засмя.
	Но Блъд не се засмя с него.
	— Разбирам. И твоето коварно намерение е, че ние трябва да го вземем на абордаж и да заловим архиепископа?
	— Само това, кълна се! Мястото, където трябва да причакаме „Санта Вероника“, са проливите на север от Саона. Там трябва да хванем Неговото Преосвещенство на път за Сан Доминго. Не би трябвало да представлява голяма трудност.
	Под сянката на широката си шапка лицето на Блъд беше станало неодобрително. Той поклати глава.
	— Това не е за нас.
	— Не е за нас? Защо, да не би да те възпират неговите осемдесет оръдия?
	— Не ме възпира нищо, освен въпросната дреболия за светотатство. Да сложиш хищните си ръце върху архиепископ и да го задържиш за откуп! Може и да съм грешник, Бог знае това, но над всичко, поне се надявам, че съм истински син на Църквата.
	— Имате предвид син на Истинската Църква, — поправи го Ибервил. — Надявам се, че и аз не съм по-малко такъв, но не поради тази причина бих се притеснявал да задържа един Велик Инквизитор за откуп.
	— Може би не. Но тогава значи си имал предимството да бъдеш възпитаван в семинарията. Това те прави освободен, предполагам, от всички свети неща.
	Ибервил се засмя на сарказма.
	— Това ме кара да правя разлика между вярата на Рим и вярата на Испания. Вашият испанец, със своята Света Църква, неговото _„autos-da-fé“*_ и с натрупаните си снопи от пръчки за гориво, е почти еретик в моите очи.
	[* Autos-da-fé: изгаряне на клада. — Б.‍пр.‍]
	— Цяла философия е, да се оправдае отвличането на един кардинал. Но аз не съм философ, Ибервил, каквото и да съм. Но за сега ще се пазим от светотатството, така ще постъпим в този случай.
	Пред решителността в тона и изражението му, Ибервил въздъхна с чувство на примирение.
	— Е, добре! Ако това е твоето мнение… Но това е един страхотен шанс, който ще бъде пропуснат за жалост.
	И тогава капитан Блъд заговори за иронията на съдбата си, когато от палубата се разнесе викът на боцмана: _„Внимание!“_ Тогава свирката му изсвири и мъжете се втурнаха нагоре, за да отпуснат реите. „Арабела“ разпъна платната си като птица, разперила криле, и се отправи към откритото море, за да продължи в начинанието си без определена цел. Спокойно, с преобладаващо бавно плаване, те обикаляха Вирджинските острови, като наблюдаваха зорко какво може да им влезе в обсега, но чак след около три-четири дни, когато може би на десетина мили на юг от Пуерто Рико, накрая забелязаха една вероятна находка. Това беше един малък двумачтов галеон с много високо издигната кърма, носещ не повече от дузина оръдия и очевидно испански, съдейки и от изрисуваната „Дева Мария на мъчениците“ върху платното на грот мачтата си. „Арабела“ се завъртя на един-два градуса в посока към вятъра, издигна флага на Великобритания и влизайки в обсег, изстреля един оръдеен изстрел напреко пред испанския бушприт като сигнал за спиране.
	Като се има предвид тежкото въоръжение на предполагаемия англичанин и превъзхождащата му плавателна мощ, не бе изненадващо, че галеона трябваше да се подчини незабавно на тази покана. Но със сигурност беше изненадващо противоречие от украсеното платно на грот мачтата си, че едновременно с издигането му от вятъра кръстът на Свети Георги се счупи от мястото си на главната платформа. След това те спуснаха лодка и я изпратиха бързо на около четвърт миля по нежно надиплената сапфирена повърхност на морето към „Арабела“.
	От тази лодка нисък и набит мъж с червена коса и лице, прилично облечен в цвят като зелена бутилка, се изкачи по бордовата стълба на кораба на Блъд. С целеустременост във всяко свое действие, той пристъпи напред на късите си и здрави крака към капитан Блъд, който в черно-сребристото си величие чакаше да го посрещне на главната палуба на кораба. Блъд беше подкрепян също и от едва ли не по-малко великолепния Ибервил, гигантът Волферстон, който беше загубил окото си при битката на Седжмур и се хвалеше, че с останалото може да вижда два пъти повече от всеки обикновен човек, и Джеръми Пит, навигаторът и кормчията на „Арабела“, от чиито интересни хроники сме извлекли този разказ за случилото се.
	Пит обобщава този новодошъл в едно изречение. _„Никога през целия си живот не бях виждал по-разгорещен човек от този.“_ В погледа на малките му очи под обраслите му песъчливи вежди, които сканираха обстановката наоколо: палубата, която беше изчистена като маса за хранене, блестящия месинг на перилата и на въртящия се румпел на реята, подредената редица от мускети в стойките им около гротмачтата. Всичко това може би го беше накарало да предположи, че се намира на борда на кораб от кралския флот. Най-накрая търсещите му лешникови очи направиха втори и по-щателен оглед на очакващата го група.
	— Казвам се Уокър — обяви той със суров вид и акцент, който подчертаваше северния му произход. — Капитан Уокър. И ще се радвам да разбера кой, по дяволите, може да сте вие, че сте толкова недодялани в стрелбата си. Ако сте искали да стреляте по мачтите ми, защото те са украсени с гербовете на Папството и предполагайки, че аз съм също испанец, вярвайте ми, тогава вие сте точно хората, които търся.
	Блъд имаше намръщен вид.
	— Ако вие сте капитанът на този кораб, ще се радвам много да науча как точно е станало това.
	— Да, да. Ще научите, за Бога! Това е една дълга и грозна история, капитане.
	Блъд разбра намека му.
	— Елате долу, — каза той, — и ни я разкажете.
	Намираха се в голямата каюта на „Арабела“, с резбованите и позлатени шкафове, завесите от зелена дамаска, скъпите чинии, книги и картини и останалото си луксозно обзавеждане, за което грубият дребен моряк от Северните провинции дори и не бе мечтал, че може да съществува под корабната палуба и там той разказа историята си. Беше разказана на четиримата, които бяха приели този странен посетител, и след като Блъд представи себе си и своите сътрудници, като по този начин за момент намали част от разпалеността на дребния капитан. Но той възстанови цялата си разгорещеност и гняв, когато седнаха около масата, на която негърът прислужник беше сложил канарско вино, Нантско бренди и кана бъмбо*, и то го разпали още повече докато разказваше какво беше претърпял.
	[* Питие приготвено от ром, захар, вода и индийско орехче. — Б.‍пр.‍]
	Той бил отплавал, им разказа, от Плимут шест месеца по-рано, насочен първоначално към бреговете на Гвинея, където бе взел на борда си триста здрави и млади негри, купени с мъниста, ножове и брадви от един африкански вожд, с когото вече бе правил няколко подобни сделки. С този си ценен товар под люковете той си проправял път към Ямайка, където го очаквал сигурен пазар, когато в края на септември, някъде край Бахамските острови, бил застигнат от ранна буря, предвестник на наближаващия сезон на ураганите.
	— С Божията милост успяхме да я преодолеем. Но бяхме толкова съсипани и безпомощни, че трябваше да изхвърля всичките си оръдия зад борда. Заради претоварването ни се беше образувал пробив, който ни караше да изпомпваме водата като обезумели за живота си, повечето от горната част на кораба ми бе изчезнала, а главната ми мачта беше в такова състояние, че не можех да я поправя даже и с нощната смяна. Трябваше да бягам до най-близкото пристанище за поправки, а най-близкото пристанище се оказа Хавана.
	Когато в пристанището _alcalde*_ се качи на борда и видя лично състоянието, в което се намирах и че така или иначе, без оръдията си бях като с избити зъби, както може да се каже, той ме остави да вляза в убежището на лагуната и там, без да се интересува повече от нищо друго, се заехме да уточним ремонта. За да заплатя за това, от което се нуждаехме, предложих да разменя с _alcalde_ някои от черните, които носех.
	[* Магистрат или кмет в испански, португалски или латиноамерикански град. — Б.‍пр.‍]
	— Така се случи, както научих по-късно, че мините там били пометени от някакъв вид чума — едра шарка, жълта треска или нещо от сорта — и се нуждаеха от много роби, за да работят в тях. _Alcalde_ щеше да изкупи цялата ми партида, — каза той, ако аз му ги продам. Като видях какво бе станало с мен, бях достатъчно доволен, че облекчих кораба, като се отървах от целия си товар, и гледах на нуждите на _alcalde_ като на върховна милост, за да ме измъкне от всичките ми трудности. Но това не беше краят на неочакваните ми нещастия, както предполагах. Вместо злато, кмета ми предложи да приема плащането в нещавени кожи, които, както може би знаете, са основният продукт на остров Куба. Нищо не можеше да ме устрои по-добре, защото знаех, че можех да продам кожите в Англия на три пъти по-висока от покупната им цена, а може би и малко повече. И така, че той ми даде разписка за кожите, които се съгласихме да вземем на борда веднага щом сме готови да отплаваме.
	Съсредоточих се в ремонта, като пресмятах натрупаното си състояние и гледах на това пътуване, което по едно време изглеждаше така, сякаш трябва да завърши с корабокрушение, а сега щеше да се окаже най-доходното, което някога бях предприемал.
	Но аз си правих сметката без испанската подлост. Защото когато най-после трябваше да излезем в открито море отново и аз изпратих съобщение до _alcalde_, че сме готови да натоварим кожите вписани във фактурата му, помощникът, когото бях изпратил на брега, се върна с отвратителното съобщение, че генерал-капитана — както наричат губернатора в Куба — няма да разреши продажбата, тъй като е против закона чужденец да търгува в испанско селище, и _alcalde_ ни посъветва да излезем в морето веднага, докато генерал-капитанът все още възнамеряваше да го позволи. Може би ще отгатнете чувствата ми. Том Уокър, мога да ви кажа, не е човекът, който да позволи да бъде нагло ограбван от когото и да било, независимо дали е джебчия или генерал-капитан. Така, че сам слязох на брега. Не при _alcalde_. О, не отидох направо при самия генерал-капитан, висок и внушителен кастилски гранд, с име, дълго колкото цялата ми ръка. Накратко, те го наричат Дон Руис Перера де Валдоро и Пеняскон, не по-кратко от това, и той също е граф на Маркос. Гранд* от най-великите.
	[* Гранд: обикновено възрастен човек дарен с голям престиж. — Б.‍пр.‍]
	Ударих на масата квитанцията си пред него и му казах направо как крадливият _alcalde_ се е разплатил с мен, сигурен в безизходицата си, че справедливостта ще бъде възстановена веднага. Но от начина, по който той сви рамене и се усмихна, го оцених веднага като злодей, преди още да проговори.
	— Вярвам, че са ви обяснили закона, — каза той, като изви краставите си устни. — И правилно са ви казали. С указ на Негово Католическо Величество ни е забранено да купуваме или продаваме на чужд търговец. Кожите няма да ви бъдат изплатени.
	За мен беше ужасно разочарование, като мислех за печалбата, на която разчитах. Но задържах яда си в себе си.
	— Така да бъде, казвам аз, — въпреки че това ми идва много нанагорнище и за закона може би е трябвало да сте помислили, преди да ми дадат тази фалшива разписка. Както и да е, ето я и можете да си я получите обратно в замяна на моите триста негри.
	При тези думи той се намръщи и се опитваше да ме изгледа с пренебрежение, като през това време въртеше мустаците си.
	— Бог да ми даде търпение към теб! — каза той. — Тази сделка също е била незаконна. Нямали сте право да търгувате с робите си тук.
	— Размених ги по молба на _alcalde_, Ваше Превъзходителство — напомних му аз.
	— Приятелю — казва той, — ако е трябвало да извършиш убийство по нечия молба, това щеше ли да ти извини престъплението?
	— Не аз съм нарушил закона, казвам аз, — а този, който купи робите от мен.
	— И двамата сте виновни. Следователно нито един от вас няма да спечели. Робите са конфискувани в полза на държавата.
	Сега ви казвам, господа, че не се притеснявах да претърпя загубата на законната си печалба от кожите. Но да бъда съблечен гол, така да се каже, от онзи дяволски манипулативен испански джентълмен, ограбен от товара си от чернокожи, стойността на която се бях пазарил на осемдесет хиляди реала — о, да изгние душата ми! Това ми дойде в повече, нито пък можех и да го преглътна. Гневът ми надделя над мен и аз се надигнах и се нахвърлих в силния си гняв срещу онзи добър кастилски благородник — дон Руис Перера де Валдоро и Пеняскон — викам срамота за такова беззаконие и изисках поне да ми плати в злато цената на моите роби. Тежкарът злодей обаче, ми позволи да се навикам хубаво, след което отново ми показа зъбите си в поредната си злобна и дяволска усмивка.
	— Приятелю мой, — ми казва той, — нямате причина да правите това, нито причина да се оплаквате. Защото, глупако еретик, позволете ми да ви кажа, тъй като правя много по-малко от строгото си задължение, което би било да конфискувам вашия кораб, екипажа и вас самия и да ви изпратя в Кадис или Севиля и там да прочистя ересите, с който вашият род мърси света.
	Капитан Уокър спря там, за да се овладее малко от страстта, в която го бяха потопили спомените му. Той избърса челото си и отпи от бумбото, преди да продължи.
	— Аз не съм страхливец, но смелостта ми се изпари от мен като пот при тези думи. По-добре да бъда ограбен, казвам си, отколкото да бъда хвърлен в огъня на кладата като последен глупак. Така, че се сбогувах с Негово Превъзходителство, преди чувството му за дълг да надделее над това, което той наричаше състрадание — в проклетата му мръсна душа!
	Той отново направи пауза и след това продължи.
	— Може би мислите, че това бе краят на проблемите ми. Но почакайте малко, защото това не беше и най-лошото.
	Връщам се на борда бързо-бързо, както може би предполагате. Потегляме веднага и излизаме в морето без никаква намеса от крепостта. Но не бяхме изминали и повече от четири или пет мили в морето, когато по петите ни идва галеон от Бреговата охрана и открива огън по нас веднага щом влезе в обсега ни. Вярвам, че той бе получил заповедите си от генерал-капитана да ни потопи. И защо? Защото приказките му за Светата Църква и огъня на вярата са били само едно безсмислено бръщолевене. Последното нещо, което този крадец би пожелал, бе да открият в Испания начините, по които той забогатява в Новия Свят.
	— Както и да е, там беше Бреговата охрана, изсипвайки снаряди по нас толкова бързо и здраво, колкото лошата испанска стрелба можеше да им го позволи. Обезоръжени, каквито си бяхме ние, това си беше доста лесно, като да стреляте по горски бекас. Или поне така си мислеха те. Но след като знаех каква ни беше прогнозата, аз се възползвах от единствения ни останал шанс. Завъртях силно кормилото и тръгнах право към тях. Няма съмнение, но тези мръсници разчитаха да ни разстрелят на парчета, преди изобщо да успеем да ги достигнем, и, вярно че, почти го направиха. Потъвахме бързо, течахме като гевгир и палубите ни бяха вече наводнени, когато най-накрая се блъснахме в тях. Но по Божията милост към еретиците, онова, което беше останало от бедния ми кораб, успя да се забие в дървото на ония от Бреговата охрана и също така и с нашите куки, когато се качихме на борда им. След това настана един кървав ад по палубите, защото всички бяхме обезумели от ярост към тези хладнокръвни убийци. От носа до кърмата ги пометохме с хладното си оръжие. Имах петима убити и около десетина ранени, но единствените испанци, останали живи, бяха тези, които прескочиха през борда, за да се удавят.
	Търговецът на роби отново замълча и разгневеното му око хвърли предизвикателен поглед към публиката си.
	— Това е всичко, мисля. Запазихме галеона, разбира се, собственият ми кораб беше потопен и това ще обясни гербовете на Папството на нашето главно платно. Знаех си аз, че скоро ще ни създадат проблеми. И все пак, когато, както предполагах, вие стреляхте напряко на бушприта ми, ми хрумна, че може би съм срещнал приятел.


>>	2

	Историята бе разказана и публиката, развълнувана и раздвижена от нея, седеше в мълчание още известно време, все още под влиянието на магията й, след като Уокър спря да говори. Най-сетне Волферстон се размърда и изръмжа.
	— Толкова гадна история, точно такава каквито съм чувал за кастилските им похвати. Този генерал-капитан би бил добър екземпляр за прекарване под кила.
	— Още по-добър за печене на бавен огън — каза Ибервил. — Това е единственият начин да се вкуси от тази новопокръстена свиня.
	Блъд го погледна през масата.
	— Новопокръстена? — повтори той. — Да не би да го познаваш?
	— Не повече от теб. — И някогашният семинарист им обясни. — В Испания, когато един евреин бъде приет в Църквата, той трябва да приеме ново име. Но изборът му не е съвсем свободен. Името, което той приема, трябва да е името на дърво или растение, или нещо подобно, но така че източникът на старата му вяра все още да може да бъде известен. Този генерал-капитан носи името Перера: Крушово дърво. Валдоро и Пеняскон са добавени впоследствие. Те са предварително избрани, тези ренегати и са заплашени от огъня на Вярата.
	Блъд отново насочи вниманието си към капитан Уокър.
	— Ще ни кажете ли вашата цел, сър, да си направите труда да ни разкажете тази гадна история. Каква услуга искате от нас?
	— Нищо, само един резервен комплект платна, ако може би, както предполагам, че ще имате под ръка. Ще ви заплатя колкото струват, тъй като, да пукна, ще предизвиквам само неприятности ако се опитам да пресека океана с тези, които имам в момента.
	— И това ли е всичко, за сега? За Бога, мислех си, че може да поискаш от нас да възстановим стойността на твоите роби от този генерал-капитан на Хавана, може би ще е само дреболия за нас в интерес на поетичната справедливост. Хавана все пак е богат град.
	Уокър се втренчи в него.
	— Присмивате ми се, капитане. Знам достатъчно добре, за да искам невъзможното.
	— Невъзможното! — каза Блъд, повдигайки черните си вежди. После се засмя. — В сърцето си това го почувствах почти като предизвикателство.
	— Изобщо не в предизвикателство. Вие сте яки бойци, това е ясно, но и самият Дявол не би се осмелил да отплава с пиратски кораб до Хавана.
	— А! — Блъд потърка брадичката си. — И все пак този човек има нужда от урок, добър за него. А да ограбиш крадец е примамливо приключение. — Той погледна сътрудниците си. — Да го посетим ли сега?
	Съпротивата на Пит беше незабавна.
	— Не, освен ако не сме се сбогували със сетивата си. Ти не познаваш Хавана, Питър. Ако има испанско пристанище в Новия свят, което може да се нарече непревземаемо, това е пристанището на Хавана. В цялото Карибско море няма по-могъща защита, както Дрейк разбра това още по неговото време.
	— И това е факт — каза Уокър, чието червено око за миг блесна при думите на Блъд. — Мястото е арсенал. Входът е през канал с ширина не повече от половин миля, с три крепости, не по-малко, които го защитават: Моро, Пунтал и Ел Фуерте. Няма да се задържите и час на повърхността там.
	Очите на Блъд бяха замечтани.
	— И все пак ти остана на повърхността там няколко дни.
	— Да, човече. Но при други обстоятелства.
	— Слава на нас, сега. Не може ли сами да си измислим обстоятелства? Няма да ни е за първи път. Това нещо се нуждае от обмисляне и си струва да помислим, и без това нямаме друго занимание, което да ни ангажира в момента.
	— Това — каза Ибервил, който не можеше да се примири с пренебрегването на възможността предоставена им от пътуването на архиепископа, — е само защото си нерешителен. Архиепископът на Новия свят е все още в морето. Нека да заплати за греховете на сънародниците си. Неговият откуп трябва да бъде не по-малък от този, който бихме взели от оплячкосването на Хавана, и можем да включим също в него и компенсацията за капитан Уокър за робите, които са му ограбили.
	— Вяра, имате вие, — каза Волферстон, който, тъй като беше еретик, не се страхуваше от никаква мисъл за светотатство. — Все едно да палиш свещи на Сатаната, да бъдеш деликатен с испанец само защото той бил архиепископ.
	— И не е нужно да се спрем дотук, — каза Пит, другият еретик, в блясък на внезапно вдъхновение. — Ако имахме архиепископа в трюма, бихме могли да отплаваме в Хавана, без да се страхуваме от крепостите им. Те никога не биха се осмелили да стрелят по кораб, който е приютил Негова светлост.
	Блъд замислено си играеше с къдрица от черната си перука. Той се усмихна замислено.
	— И аз си мислех същото.
	— Така! — извика Ибервил. — Религиозните скрупули започват да се поддават на разума. Слава на небето.
	— Успех сега, не бих казал, че може и да не си струва една дреболия светотатство — просто дреболия, забележете — за да се изтръгне печалбата от този мошеник генерал-капитанът. Да, мисля, че може да стане. — Той внезапно стана. — Капитан Уокър, ако възнамерявате да дойдете с нас в това начинание и да се опитате да си върнете това, което сте изгубили, най-добре ще е да потопите този кораб на Бреговата охрана и да вземете екипажа си на борда на „Арабела“. Можете да ни се доверите, че ще ви осигурим кораб, който да ви отведе обратно у дома, когато всичко това свърши.
	— Човече! — извика коравият дребен робовладелец, цялата му естествена ярост потъна дълбоко в изумлението му. — Не говориш сериозно?
	— Не много — каза капитан Блъд. — Това е просто една моя прищявка. Но една прищявка, която ще струва скъпо на този Дон, как се казваше Перера. Така, че можете да дойдете с нас в Хавана и да се възползвате от шанса си да отплавате обратно у дома си на добър кораб пълен с товар от кожи, да възстановите богатството си или да вземете комплекта платна, който искахте, и да се приберете с празни ръце. Изборът е ваш.
	Гледайки го почти със страхопочитание, капитан Уокър веднага се поддаде на енергичната жизненост и пълнокръвната увереност на пирата. Авантюристичният дух в него отговори на призива. Няма такъв риск, закле се той, колкото и голям, който да предложи възможността за изравняване на резултата срещу този алчен генерал-капитан.
	Ибервил обаче беше намръщен.
	— Но това означава архиепископът?
	Блъд се усмихна със стиснати устни.
	— Архиепископът със сигурност. Не можем да направим нищо без архиепископа. — Той се обърна към Пит със заповед, която показваше колко напълно вече бе решил не само какво трябва да се направи, но и как трябва да бъде направено. — Джери, ще поемеш курс към Сент-Кроа.
	— Защо натам? — извика Ибервил. — Това се намира много по-далеч на изток, отколкото ни е необходимо, за да стигнем до неговото преосвещенство.
	— Защото съм сигурен, че е така. Но едно по едно нещата. Има някои съоръжения, от които ще се нуждаем и Сент-Кроа е мястото, където ще си ги набавим.


>>	3

	В края на краищата те не потопиха испанския кораб, както предложи капитан Блъд. Пестеливият характер на дребния моряк от Северните провинции се възмущаваше при мисълта за подобно прахосничество, докато предпазливостта му искаше да знае как той и екипажа му ще се върнат в Англия, ако плановете на Блъд в крайна сметка се провалят дори отчасти и няма да има добър кораб, както той обеща, за да го осигури.
	В останалата част обаче събитията следваха курса, определен от капитан Блъд. Насочвайки се в североизточна посока, „Арабела“, последвана от кораба на Бреговата охрана, стигна няколко дни по-късно до френското селище Сент-Кроа, в което пиратите бяха в безопасност. Четиридесет и осем часа те останаха там и капитан Блъд, с Ибервил и плешивия дребен боцман Снел, който познаваше всяко пристанище на Карибите, прекараха по-голямата част от времето си на брега.
	Тогава, оставяйки испанския кораб да чака завръщането им, Уокър и екипажа му се прехвърлиха на „Арабела“. Той отплава и отново пое курс на запад в посока към Пуерто Рико. След това той не беше видян повече, чак две седмици по-късно, когато големият му червен корпус беше забелязан край вълнообразните зелени хълмове на северния бряг на Куба.
	В приветливата, сравнително умерена атмосфера на този регион той плаваше край тези плодородни брегове и така най-накрая стигна до входа на лагуната, върху която се издигаше Хавана във величието си от варовикови дворци, църкви, манастири, площади и пазари, които може би са били пренесени на части от Стара Кастилия до Новия свят.
	Разглеждайки защитата на това място, докато се приближаваха, Блъд осъзна колко малко Уокър или Джеръми Пит бяха преувеличили огромната му сила. Могъщият форт Моро, с мрачните си бастиони и масивните кули, заемаше едно скалисто възвишение в самото устие на канала, срещу него стоеше Пунтал със своите батареи във формата на полумесец, а срещу входа се издигаше Ел Фуерте, не по-малко заплашителен от тях. Каквато и да е била силата на това място по времето на Дрейк, той наистина е бил прибързал, защото може би сега би управлявал мощта на тези три страховити пазителя.
	„Арабела“ се придвижи по рейда, обяви присъствието си, като стреля с оръдието си за поздрав, издигна знамето на Великобритания и зачака по-нататъшното развитие на нещата.
	Скоро те последваха под формата на лодка с десет гребци, изпод навеса на която излезе _alcalde_ на пристанището, старият приятел на Уокър, дон Йеронимо. Той си проправи път нагоре по бордовата стълба и се изкачи на борда, за да попита за целта на посещението на този кораб тук в тези води. Капитан Блъд, облечен в блясъка на виолетово и сребристо, го прие на главната палуба, придружен от Пит и Волферстон. Дузина полуголи моряци се бяха покачили на реите на горните палуби, а още половин дузина бяха още по-нагоре, прибирайки и сгъвайки платната.
	Нищо не можеше да надмине учтивостта, с която _alcalde_ беше посрещнат на борда. Блъд, който небрежно обяви, че е на път за Ямайка с ценен товар от роби, беше, както каза той, ограничен от липсата на дърва и вода и искаше да си ги набави в Хавана. Той щеше да разчита на любезността и учтивостта на _alcalde_ за тези неща, а също и за някои пресни храни, от които те биха имали нужда и той с удоволствие би заплатил в злато за всичко това, което биха взели със себе си.
	Облеченият в черно Дон Йеронимо, с бледо лице и отпуснато тяло, около пет и половина фута* висок и с не по-малко кръгъл корем, с кожа на гушата си като на вол, не можеше да бъде съблазнен от елегантната външност или учтивите фрази, на който и да е проклет еретичен чужденец. Той отвърна хладно, а в изражението му се изразяваше последвала злоба, докато проницателните му черни очи подозрително оглеждаха всеки ъгъл на палубите. Така докато не се споменаха робите.
	[* 167 см. — Б.‍пр.‍]
	Тогава настъпи любопитна промяна, блясък на приветливост надделяваше над преобладаващата му мрачност. Той стигна даже толкова далеч, че накрая показа и жълтите си зъби в усмивка. Разбира се, сеньор капитана можеше да закупи каквото си поиска в Хавана. Разбира се, той щеше да е свободен да влезе в пристанището, когато си пожелае, и тогава нямаше съмнение, че лодките щяха да дойдат при него, за да могат да му доставят всичко, от което имаше нужда. Ако не, _alcalde_ лично ще се радва да му осигури всяка услуга на брега.
	След тези уверения, на моряка при управлението беше наредено да обърне кормилото и ясният глас на Пит извика команда към мъжете при въжетата на мачтите да ги отпуснат и да изтеглят платната. Улавяйки отново лекия бриз, „Арабела“ пропълзя напред покрай тези страховити крепости, с лодката на _alcalde_ на буксир, когато _alcalde_ с все по-нарастваща любезност лукаво се опитваше да извлече от капитан Блъд някаква информация относно този товар от роби в трюма му. Но капитан Блъд беше толкова неясен и несловоохотлив на тази тема, че накрая Дон Йеронимо беше принуден да свали картите и да говори открито.
	— Може да изглеждам упорит да ви разпитвам за тези роби, — каза той, — но това е така, защото ми хрумна, че ако решите, може би не трябва да поемате разходите да ги карате чак до Ямайка. Ще намерите готов пазар за тях тук, в Хавана.
	— В Хавана? — повдигна вежди Блъд. — Но не е ли това в противоречие със законите на Негово Католическо Величество?
	_Alcalde_ стисна плътните си тъмни устни.
	— Законът е бил създаден, като не е било и помислено за трудностите ни в момента. Имаше едра шарка в мините и нямаме работни ръце. По необходимост трябва да се откажем от закона. Ако в този случай бихте искали да търгувате, сър капитан, няма да има пречка за това.
	— Разбирам — каза Блъд без ентусиазъм.
	— И цените ще бъдат добри — добави дон Йеронимо, за да го раздвижи от летаргията му. — Всъщност те ще бъдат необичайно добри.
	— Моите роби също. Те са много необичайни.
	— И това е факт — потвърди го Волферстон на оскъдния си испански. — Те ще ви струват скъпо, сеньор _alcalde_. Въпреки че не предполагам, че ще оспорите цената им, когато ги разгледате.
	— Ако мога сега да ги видя, помоли се испанецът.
	— О, но защо не? — беше готовото съгласие на Блъд.
	„Арабела“ беше преминал в този момент през гърлото на бутилката в голямата синя лагуна, която представляваше Хаванският залив, широк цели три мили. Водачът им вървеше пред тях и измерваше дълбочината и на Блъд му хрумна, че може би ще е разумно да не отива по-далеч. Той се обърна настрани за момент, за да нареди на Пит да хвърли котва там, където бяха в момента, доста далеч от гората от мачти и рангоути, издигнати от корабите закотвени до града. След това се върна при _alcalde_.
	— Ако ме последвате, дон Йеронимо — каза той и го поведе с бърза крачка.
	По къса и тясна стълба те се спуснаха под главната палуба надолу, където сумракът беше осветен от снопове слънчева светлина проникваща през отворените люкове на оръдията, пресечени от други, които пък минаваха през решетките отгоре. _Alcalde_ погледна към тази страховита редица от оръдия и към редиците от хамаци, провесени зад тях от двете страни, в някои от които дори и сега почиваха мъже.
	Навеждайки се, за да избегне стойките в това ниско място, той последва високия си водач към кърмата и беше последван на свой ред от масивния Волферстон. След малко Блъд направи пауза и се обърна, за да му зададе един любопитен въпрос.
	— Случвало ли се е, господине, да познавате Кардинал-архиепископа дон Игнасио де ла Фуенте, новия Архиепископ на Нова Испания?
	— Още не, сър. Още не е стигнал до Хавана. Но сега всеки ден очакваме да имаме честта да го посрещнем.
	— Това може да стане дори по-рано, отколкото си мислите.
	— Но не и по-рано, отколкото се надяваме. Какво знаете, сър, за пътуването на Кардинал-архиепископ?
	Блъд обаче вече беше продължил напред и не му отговори. Най-накрая стигнаха до вратата на една стая, която се пазеше от двама мускетари. Приглушен звук на песнопение от грегориански характер, който беше озадачил _alcalde_, когато се приближаваха, сега беше толкова отчетлив, че когато спряха, той дори можа да различи думите на тази звучна молитва:
C>
	_Hostem repellas longius,_
	_Pacemque dones protinus_
	_Ductore sic te praevio,_
	_Vitemus omne noxium_.

	_Ти, който отблъскваш врага ни по-далеч,_
	_Дай ни покой сега_.
	_Очаквам ви като водач,_
	_И нека избегнем всяка вреда_.
C$
	Той се намръщи и се втренчи в Блъд.
	— Por Dios!* Твоите роби ли са тези, които пеят?
	[* За Бога!]
	— Те изглежда намират утеха в това.
	Дон Йеронимо беше обаче подозрителен, без да знае какво точно да подозира. Нещо тук не беше както трябва.
	— Странно набожни, нали? — каза той.
	— Разбира се, че са набожни. И никак не е странно.
	По негов знак един от мускетарите бе отключил вратата и когато той я отвори широко, пеенето внезапно спря върху думата _„Saeculorum“_. Думата „Амин“ обаче завършваща тази молитва не бе произнесена.
	Блъд тържествено махна на _alcalde_ да мине напред. Бързайки да разреши тази загадка, дон Йеронимо пристъпи смело и бързо през прага и внезапно се спря, втренчен с ужасени и опулени очи. В просторната, но оскъдно обзаведена стая, пропита от миризмата на трюмна вода и осветена от прозореца на кърмата, той видя дузина фигури в бяло вълнено облекло с черното наметало на Ордена на Свети Доминик. Те седяха в два реда, мълчаливи и неподвижни като светски фигури, скръстили ръце в широките си ръкави, навели глави скрити в качулки, всички с изключение на един, който стоеше непокрит и сякаш непосредственото присъствие на величествената му фигура, която седеше отделно, разположена като в трон на един висок стол.
	Висок, красив мъж на около четиридесет години, той беше от главата до петите облечен като в червен пламък. Алена шапка покриваше обръснатото му теме, което бе скрито в развяващи се кичури от наситено кафяво, почти кестеняво, яка от най-фино качество украсяваше шията на коприненото му расо, а златен кръст блестеше на алената му гръд. Самите му ръце бяха облечени в червени ръкавици, а на безименния му пръст на дясната му ръка блестеше епископския сапфир, сложен върху ръкавицата му. Неговото спокойствие и строгостта, в която беше обгърнат, му придаваха почти свръхчовешко достойнство.
	Красивите му очи огледаха грубия човек, който така внезапно и безцеремонно се бе натъкнал на това място. Но възвишеното им спокойствие остана необезпокоявано. Сякаш бе оставил човешките си страсти на простосмъртните, като гологлавия, червенолик и доста пристрастен към алкохола изглеждащ монах зад него, човек, облекчен от природата да прибягва към ножицата за подстригване, чиято глава без косми стоеше кафява и блестеше в короната на сиво-мазните си къдрици. Съвсем човешки отец, съдейки по сърдитото му изражение, с което огледа натрапника.
	Капитан Блъд избута напред парализирания _alcalde_, за да направи място за влизане. С шапка в ръка той мина малко пред него, след което се обърна, за да го бутне напред. Но преди да успее да проговори, _alcalde_, обезпокоен и задъхан, искаше да разбере какво може да означава всичко това.
	Блъд беше усмихващо прям пред това му възмущение.
	— Не е ли очевидно? Разбирам изненадата ви. Но ще си спомните, че ви предупредих, че моите роби са доста необичайни.
	— Роби? Тези? — _alcalde_ сякаш се задави. — За продан? За Бога, кой си ти, че се осмеляваш да се шегуваш толкова дяволски безбожно?
	— Казвам се Блъд, сър. Капитан Блъд. — И добави с поклон: — На вашите услуги.
	— Блъд! Черните му очи станаха почти невидими в тази задръстена от мимики физиономия. — Вие сте капитан Блъд? Вие сте онзи демоничен пират от Ада?
	— Така ме описва Испания. Но Испания е предубедена в това отношение. Оставете това, сър, и елате. — Той отново му махна и това, което каза, потвърди най-лошите подозрения на _alcalde_. — Позволете ми да имам честта да ви представя на Негово Високопреосвещенство Кардинал-архиепископа Дон Игнасио де ла Фуенте, Архиепископ на Нова Испания. Казах ви, че може да го посрещнете и по-рано, отколкото си мислехте.
	— Милостиви Боже! — изломоти _alcalde_.
	Величествен като съдебен служител, Блъд пристъпи напред и се поклони ниско на кардинала.
	— Ваше Високопреосвещенство, благоволете да приемете един беден грешник, който въпреки това е важна личност в тази част на света: _alcalde_ от пристанището на Хавана.
	В същия момент дон Йеронимо беше избутан яростно напред от херкулесовата ръка на Волферстон, който извика след него:
	— На колене, сър, за да поискате благословия от Негово Високопреосвещенство.
	Спокойните, неразгадаеми, дълбоко хлътнали очи на архиепископа разглеждаха ужасения служител, който сега стоеше на колене пред него.
	— Ваше Високопреосвещенство! — ахна дон Йеронимо почти разплакан. — Ваше Високопреосвещенство!
	Толкова внушителен, колкото и погледът му, беше и дълбокият, плътен глас, с който мърмореше: „Pax tibi, filius meus“*, докато бавно и величествено ръката, която носеше кардиналския пръстен, се протегна за целувка.
	[* И нека да има мир в душата ви, мой евангелист.]
	Залитайки, след като отново извика „Ваше Високопрещенство“, _alcalde_ се нахвърли върху нея и я поднесе към устата си, сякаш щеше да я изяде.
	— Какъв ужас! — изплака той. — Боже мой, какъв ужас! Какво светотатство!
	Усмивка, безкрайно тъжна, безкрайно състрадателна и свята, се разля върху красивото лице на архиепископа.
	— Ние оставяме тези злини за нашите грехове, сине мой, благодарни, тъй като това е така, че са ни дадени, за да ги изтърпим. Продаваме се, изглежда, аз и тези бедни братя на Свети Доминик, които ме придружават и споделят принудителният ми престой в ръцете на нашите еретични похитители. Трябва да се молим за благодат, за да понесем с твърдост, като си спомняме, че онези велики апостоли, Свети Петър и Свети Павел, също бяха лишени от свободата си при изпълнението на своите свещени мисии.
	Дон Йеронимо се изправи на крака, надигайки се бавно не само поради затлъстяването си, но и от непреодолимата емоция, която сковаваше тялото му в момента.
	— Но как е могло да се случи такъв ужас? — изстена той.
	— Нека да не те смущава, сине мой, че аз трябва сега да бъда затворник в ръцете на този беден и сляп еретик.
	— Три грешки в три думи, Ваше Високопреосвещенство — беше коментарът на Блъд. — Вижте колко проста е грешката и нека тя да послужи като предупреждение срещу прибързани присъди, когато сте призовани да съдите, както ще бъде в момента. Аз не съм беден. Аз не съм сляп. И аз не съм еретик. Аз съм истински син на Майката Църква. И ако неохотно сложих насилствено ръце върху Ваше Високопреосвещенство, това беше не само за да бъдете заложник за изправянето на чудовищна грешка, извършена в името на Католическия Крал и Светата вяра, но и за да може с вашата мъдрост и благочестие вие сами да можете да осъдите делото и извършителя му.
	През зъби гологлавият червен монах, наведен напред и ръмжащ като териер, изрече три осъдителни думи.
	— _„Perro hereje maldito!“*_
	[* „Проклето куче еретик!“]
	Мигновено облечената в ръкавица ръка на кардинала беше властно вдигната, за да го смъмри и въздържи.
	— Спокойствие, Фра Доминго!
	— Говорих, сър, за бедността и слепотата на духа, не на тялото — тихо отговори той на Блъд като продължи, обръщайки се към него във второ лице единствено число, сякаш още по-убедително, да отбележи пропастта помежду им: — Защото в това си усещане си беден и сляп.
	Още по-строго той добави:
	— Това, че трябва да се признаеш, за син на Истинската Църква, е просто да признаеш това безобразие за още по-скандално, отколкото предполагах.
	— Прекратете присъдата си, ваше Високопреосвещенство, докато не бъдат разкрити всичките ми мотиви — каза Блъд и като направи крачка-две по посока на отворената врата, повиши глас, за да извика: — Капитан Уокър!
	В отговор червенокосото и дребно човече с кривокраки крака, целият пламтящ и жесток, пристъпи с търкаляща се походка, за да кимне отсечено на аленото присъствие и след това, сложил ръце на кръста си, се изправи срещу _alcalde_.
	— Добър ден и на вас, дон Ладрон, така ви наричам аз. Едва ли очакваше да ме видиш отново толкова скоро, злодей и убиец такъв. Може би не сте знаели, че един английски моряк има толкова животи, колкото и една котка. Върнах се за кожите си, крадецо. Моите кожи и моят хубав кораб, докато вашите негодници потънаха и се издавиха под мен.
	Ако нещо в този момент можеше да допринесе още повече към страданието и яростта на _alcalde_ и за дообъркването на разума му, това повторно появяване на капитан Уокър със сигурност го постигна. Пожълтялото му лице и треперещ от глава до пети, той стоеше задъхан и пелтечейки, отчаяно търсеше думи, с които да отговори. Но капитан Блъд не му остави достатъчно време, за да напрегне мозъка си.
	— Така, че сега дон Йеронимо, може би започвате да разбирате, — каза той. — Тук сме в търсене на реституция на откраднатото, за обезщетение от едно престъпление. И за това Негово Високопреосвещенство не е повече от заложник в нашите ръце.
	— Няма да ви притеснявам да възстановявате кожите, от които вие и вашият генерал-капитан измамихте този беден моряк. Но вие ще платите в злато цената, която биха донесли те в Англия: това са сто и шейсет хиляди реала. И вие ще осигурите кораб с водоизместимост, поне равен на този, който крайбрежната ви охрана е потопила по заповед на вашия генерал-капитан, този кораб да бъде с не по-малко от двадесет оръдия, всичките в добро състояние, въоръжени и снабдени с продоволствия за отпътуване. Това ще ви даде достатъчно време и когато всичко бъде направено, ще можем да обсъдим свалянето на неговото Високо Превъзходство на брега.
	По брадичката на _alcalde_ имаше ивица кръв от раната, която зъбите му бяха направили на устната му. Въпреки че беше полудял от безсилен гняв, той не беше толкова сляп и осъзнаваше, че оръдията на могъщите крепости на Хавана и ескадрата на адмирала, в обсега на които този частен кораб нахално бе закотвен, са безсилни срещу него, докато свещената личност на архиепископа на Нова Испания беше в трюма му.
	По същия начин и опитът той да се завземе чрез нападение щеше да е изпълнен със смъртоносната опасност за кардинала от ръцете на толкова отчаяни и кръвожадни мъже като тези. Каквато и да бе цената за Негово Превъзходство тя трябваше да бъде платена, и то без никакво отлагане. При всички обстоятелства може би беше повод за благодарност, че исканията на пирата бяха толкова скромни.
	Той се опита да възвърне донякъде достойнството си като се изправи и изпъна корема си и заговори на Блъд с тона на човек, който се обръща към своя лакей.
	— Няма да преговарям с вас. Ще уведомя Негово Превъзходителство генерал-капитана. — Той се обърна към кардинала с променен вид в безкрайно смирение. — Освободете ме, ваше Високопреосвещенство, като приемете уверението ми, че няма да ви бъде позволено да останете в това скандално положение нито миг по-дълго, отколкото може да е необходимо. Освободете ме.
	Той се поклони много ниско и щеше да се оттегли. Но Кардиналът все още не му е дал такова разрешение. Той слушаше с очевидно внимание какво се случи.
	— Чакайте, сър, почакайте. Тук има нещо, което не разбирам. — Между веждите му се появи едно озадачено и намръщено лице. — Този човек говори за реституция и за обезщетение. Има ли право да използва такива думи?
	Блъд беше този, който му отговори.
	— Бих искал ваше Високопреосвещенство да бъде съдия по въпроса. Това е присъдата, за която споменах. Именно за да можете да я произнесете, се осмелих да сложа ръка на вашата свещена личност, за която в крайна сметка ще се надявам на вашето опрощение — каза капитанът под прикритието на праведно оправдание.
	Когато свърши, кардиналът го погледна с презрение и от него той се обърна към раздразнения _alcalde_. Нежният му глас беше пропит от възмущение.
	— Тази история, разбира се, е невярна. Невъзможно е такова нещо. И тя няма да ме заблуди. Никой кастилски човек на честта, поставен от Негово Католическо Величество на власт, не може да бъде виновен за подобна поквара. Чувате ли, сър _alcalde_, как този заблуден пират застрашава безсмъртната си душа, като дава лъжливи показания.
	Отговорът на изпотения _alcalde_ не дойде толкова бързо, колкото очакваше Негово Високопреосвещенство.
	— Но възможно ли е да се колебаеш? — попита той, сякаш стреснат, навеждайки се напред.
	Отчаян дон Йеронимо започна да заеква.
	— Това е… _Dios mio!_ Историята тук е силно преувеличена. Тя…
	— Преувеличена! — Нежният глас беше внезапно и рязко повишен. — Преувеличена? Значи не е съвсем невярна?
	Единственият отговор, който получи обаче, беше свиване на раменете на _alcalde_ и поглед, който падна от страх под суровите очи на архиепископа.
	Кардинал-архиепископът се отпусна обратно в стола си, лицето му беше неразгадаемо, а гласът му беше зловещо тих.
	— А сега ви е разрешено да напуснете. Ще помолите генерал-капитанът на Хавана да ме чака лично тук. Искам да науча повече за това.
	— Той… той може да изиска гарантираната си безопасност — заекна нещастният Алкалде.
	— И тя ще му бъде осигурена — каза капитан Блъд.
	— Чуваш ли? Ще го очаквам възможно най-скоро. — И алената ръка със сапфирения пръстен величествено махна на дон Йеронимо.
	Без да смее да се обади повече, _Alcalde_ се поклони двойно и излезе заднешком, сякаш от присъствието на самия крал.


>>	4

	Ако историята, разказана от дон Йеронимо на генерал-капитана, за възмутителното и кощунствено насилие от страна на капитан Блъд спрямо Кардинал-архиепископа на Нова Испания, което изпълни дон Руис с учудване, смайване и ужасно възмущение, то призовката, с която той приключи, и причините за нея, му предоставиха стимул, който в момента тласна Негово Превъзходителство към почти свръхчовешка дейност. Ако се бе забавил с четири часа, за да отговори лично на тази призовка, то поне отговорът, който последва след това, беше толкова изчерпателен, че на един обикновен испанец при обикновени обстоятелства биха му отнели точно толкова дни, за да го подготви.
	Съвестта му, силно разтърсена от това, което му предаде неговият подчинен, дон Руис Перера де Валдоро и Пеняскон, който също беше и граф на Маркос, сметна за добре да не спести в службата си към Кардинал-архиепископа никакви усилия, които биха могли да бъдат причислени към умилостивяването на Неговото Високо Превъзходство. И съвсем естествено му хрумна, че нищо не би могло да бъде по-умилостивително и нищо не би имало по-голяма вероятност да настрои кардинала положително към себе си, ако той се представи в ролята си на непосредствен избавител на Негово Високопреосвещенство от ръцете на този отвратителен пират, който го държеше в плен.
	Следователно, чрез усилия, безпрецедентни в целия си опит до сега, Дон Руис успя така да го измисли, че търсейки Кардинал-архиепископа на борда на „Арабела“, той всъщност успя също и да изпълни всичките условия, които капитан Блъд изискваше, за да възвърне свободата на своя затворник. Това голямо постижение трябваше да изпълни архиепископа с учудване и благодарност, която да не остави място на по-дребните неща.
	И така стана почти невероятно, че когато около четири часа след отпътуването на _alcalde_ от „Арабела“, генерал-капитанът се приближи към кораба в лодката си като беше докарал и една двумачтова бригантина с широки греди и квадратни съоръжения, която беше закотвил на разстояние един кабел от борда на пиратския кораб. В допълнение към това, Дон Руис, който се изкачи по стълбата заедно с _alcalde_ в непосредствена близост, той беше следван също и от двама _alguaziles*_, всеки от които носеше със себе си и по едно дървено сандъче с неопределена тежест.
	[* Служител на правосъдието в Испания, който в миналото се е ползвал с висок ранг. — Б.‍пр.‍]
	Капитан Блъд беше взел своите предпазни мерки срещу евентуално предателство. Оръдейните му люкове сега бяха отворени откъм лявата си страна и двайсет заплашителни дула бяха насочени навън. Когато Негово Превъзходителство стигна до главната палуба, презрителните му очи видяха фалшбордовете, подредени от мъже, някои полуголи, някои напълно облечени, а някои наистина бяха облечени в броня, но всичките въоръжени с мускети и горящи кибритени клечки. Висок джентълмен с тясно лице и дързък нос, Дон Руис дойде облечен, както се изискваше при повод за такава церемония. Беше изящно облечен в златисто-черно. Той носеше кръста на Свети Яков на гърдите си, а сабя със златна дръжка се люлееше от едната му страна. В едната си ръка носеше дълъг бастун, а в другата носна кърпа със златни краища.
	Под малките си черни мустачки тънките му устни се извиха презрително, когато той прие поклона, с който капитан Блъд го посрещна. Задълбочаващата се бледост на лицето му свидетелстваше за злобния хумор, върху който той се опитваше да сложи тази маска на високо презрение. Той каза направо без никакви уводни думи.
	— Вашите нагли условия са изпълнени, сър пират. Ето го корабът, който поискахте, а ето в тези ковчежета е и златото, всичко двадесет хиляди дуката. Сега трябва да спазите и своята част от сделката и така да сложите край на кощунствения позор, който причинихте.
	Без да му отговори, капитан Блъд се обърна и махна към дребния корабен капитан от Северните провинции да излезе напред от мястото, където той стоеше, гледайки мрачно Дон Руиз.
	— Чувате ли, капитан Уокър. — Той посочи ковчежето, което алгуазилите бяха оставили на вратата на люка. — Ето, казва Негово Превъзходителство, това е вашето злато. Проверете го, след това го вземете, качете хората си на борда на тази бригантина, разпънете платната си и тръгвайте, докато аз съм още тук, за да осигуря вашето безопасно заминаване.
	За миг учудването и смайването пред такава щедрост накараха дребния търговец на роби да онемее. Тогава от него изригна реч в плачевен поток от учудване и благодарност, който Блъд побърза да спре.
	— Добре си губиш времето, приятелю. Разбира се, не знам ли аз вече всичко това: че съм велик и благороден и че това е бил най-щастливият ден за теб, когато стрелях напряко на бушприта ти? Махай се сега и кажи по една добра дума за Питър Блъд в Англия, когато стигнеш там.
	— Но това злато — все още протестираше Уокър. — Ще вземеш ли поне половината?
	— О, сега! Какво е една дреболия от злато за мен? Ще знам как да се отплатя за неприятностите си, може да сте сигурни в това. Събери екипажа си и тръгвай, и Бог да е с теб, приятелю.
	Когато най-после изтръгна пръстите си от съкрушителната хватка, в която търговецът на роби събра цялата си емоция, която не можеше да изрази с думи, Блъд насочи вниманието си към Дон Руиз, който беше стоял настрана с _alcalde_, с презрителни очи и устни.
	— Ако ме последвате, ще ви заведа до Негово Преосвещенство.
	Той ги поведе по пътя надолу, а Пит и Волферстон тръгнаха след тях. В стаята на отделението и при вида на тази величествена фигура, проблясваща в алено сияние на фона на скромната монашеска обстановка, Дон Руис с нечленоразделен вик изтича напред, за да се хвърли на колене.
	— _Benedictus sis*_, — промърмори архиепископа и му подаде пръстена си да го целуне.
	[* Благословени да сте.]
	— Господарю! Ваше Преосвещенство! Толкова съжалявам, че тези въплътени дяволи трябваше да подложат ваша светост на такова унижение!
	— Това не е важно, сине мой, — каза нежният музикален глас. — От мен и тези мои братя в Христос страданието се приема с благодарност като нещо, от което да се направи принос на трона на благодатта. Това, което е важно и което ме тревожи дълбоко, е претекстът за това, която научих едва тази сутрин тук. Казаха ми, милорд графе, че от името на краля е отказана доставката на стоки, които са били продадени на английски моряк и че парите, които вече бил платил, като цена за тази стока, са били конфискувани, че също е бил изгонен с празни ръце и със заплахи за съдебно преследване от Светата Църква и че дори когато, така ограбен, той си тръгнал, корабът му е бил преследван и потопен от един от вашите кораби на Бреговата охрана.
	Такива неща чух сине мой, но въпреки че вашият _alcalde_ не им противоречи, трябва да откажа да повярвам, че един джентълмен от Испания и представител на Негово Католическо Величество в тези части на света може да бъде виновен за подобно поведение.
	Дон Руис се изправи на крака. Тясното му лице беше по-бледо от всякога. Но той реши, че тонът му трябва да бъде благ, а изражението му внушително. С известно високомерие той се надяваше да избегне отговора.
	— Всичко това е минало, Ваше Високопреосвещенство. Ако е имало грешка, тя е вече поправена с щедра лихва, както ще ми свидетелства този капитан на пиратите. Тук съм, за да имам честта да придружа Ваше Високопреосвещенство на брега за радостното Ви посрещане, което Ви очаква, и огромния прием, който очакващата Хавана подготвя от няколко седмици за вас.
	Но неговата любезна усмивка не намери отражение във възвишената физиономия на архиепископа. То остана все така мрачно, тъжно и гробовно.
	— Ах! Тогава признавате грешката. Но вие не я обяснявате.
	Холеричен по природа и властен поради дългия навик да командва, генерал-капитанът за момент беше в опасност да забрави, че стои в присъствието на човек, който на практика беше Папата на Новия свят, човек, чиито сили там бяха по-ниски само от тези на краля и пред когото по определени въпроси дори самият крал трябваше да се преклони. Въпреки че си спомни това навреме, нотка на тръпчивост все пак беше вложена в отговора му.
	— Обяснението сигурно ще се окаже досадно за Ваше Високопреосвещенство и може би също и неясно, тъй като това са въпроси, свързани с правната ми служба. Ваше Високопреосвещенство едва ли ще получи известно просветление по въпроса, който се състои от юридически характер.
	Най-тъжната усмивка се разля върху това красиво лице.
	— Страхувам се, че не сте добре информиран, дон Руис. Може би никога не сте чували, че съм заемал възвишената служба като Велик Инквизитор на Кастилия, иначе щяхте да знаете — тъй като трябва да следва от това — че съм доктор не само по канонично, но и по гражданско право. Тогава не се страхувайте, че няма да успея да следвам правното ви изложение на събитието, още по-малко било то и скучно. Много от задълженията ми са досадни, сине мой, но поради тази им причина аз не ги отбягвам.
	От това студено и безмилостно настояване генерал-капитанът разбра, че трябва да се подчини. Той преглътна раздразнението си, успокои се и си осигури изкупителна жертва, която нямаше да посмее, от страх за живота си, да го отхвърли.
	— Накратко, Ваше Високопреосвещенство, тези трансакции бяха разрешени без знанието ми от моя _alcalde_.
	Звучното ахване на дон Йеронимо, който стоеше зад него, не попречи на неговото Превъзходителство. Той продължи уверено.
	— Когато научих за тях, нямах друг избор, освен да ги отменя, тъй като мой дълг беше да устоявам закона, който забранява на всички чужденци да търгуват във владенията на Негово Католическо Величество.
	— С това не можеше да има спор. Но разбрах, че този английски моряк вече беше заплатил за стоките.
	— Той беше разменил роби за тях, Ваше Високопреосвещенство.
	— Без значение с какво е търгувал. Бяха ли му върнати робите, след като сделката е била отменена от вас?
	— Законът, които той наруши, след като е търгувал, постановява конфискацията им по същия начин.
	— Обикновено може и да е така. Но това, ако правилно съм информиран, не е обикновен случай. Казаха ми, че вашият _alcalde_ го е подтикнал към търговията с робите си.
	— Точно както и аз, също така, — намеси се Блъд, — бях умоляван от него тази сутрин да разменя и моите роби. И замахът на ръката му посочи Кардинал-архиепископа и придружаващите го монаси. — Значи този твой _alcalde_ не се учи от грешките си. А боже би вие не желаете той да го направи.
	Дон Руиз показно обърна гръб на Блъд, без да му обръща внимание.
	— Ваше Високопреосвещенство не може да ме счита за обвързан от незаконността на един подчинен. — След това, като си позволи лека усмивка, добави софизма, който вече беше използвал с капитан Уокър. — Ако човек извърши убийство, той не може да се оправдае като каже, че с това е наказал друг.
	— Това е доста деликатен въпрос, нали така? Трябва да помисля сериозно върху това, Дон Руис. Ще говорим за него отново.
	Дон Руис се поклони ниско, стиснал устни.
	— Ще съм на разположение на ваше Високопреосвещенство — каза той. — Междувременно моята баржа чака да пренесе Ваше Преосвещенство на брега.
	Кардиналът се надигна, внушително висок в мантията си, и обгърнат с аленото си наметало. Доминиканците с качулки, които бяха застанали като статуи, се оживиха отзивчиво. Негово Високопреосвещенство се обърна към тях.
	— Бъдете внимателни, деца мои, да благодарите за това безопасно избавление. А сега, пусни ни да си ходим.
	И той пристъпи напред, за да бъде незабавно спрян от капитан Блъд.
	— Търпение още малко, Ваше Високопреосвещенство. Не всичко е направено.
	Кардиналът вдигна глава и челото му потъмня.
	— Как? Тогава какво друго остава?
	Отговорът на Блъд беше обърнат по-скоро към намръщения генерал-капитан, отколкото към архиепископа.
	— Досега не сме получили нищо повече от една реституция. Да дойдем сега на въпроса и за компенсациите.
	— Компенсации! — извика архиепископа и за пръв път великолепното му спокойствие беше разстроено. Той строго отправи въпросите си: — Какво е това? Нарушавате вярата си ли, сър?
	— Това поне досега никога не е казвано за мен. Не нарушавам вярата си. Напротив, аз съм педантичен. Това, което казах на _alcalde_, беше, че когато бъде направена реституцията, ще обсъдим и въпроса за освобождаването на Ваше Преосвещенство. Че ще го обсъдим. Нищо повече от това.
	Дон Руис се усмихна с гняв и злоба, усмивка, която показваше белите му зъби.
	— Гениално. Да. И след това, разбойнико?
	— Не бих могъл, без да проявя неуважение към Неговото Високопреосвещенство, Архиепископа на Нова Испания, да определя неговия откуп на по-малко от сто хиляди дуката.
	Дон Руис си пое дъх. Той побесня. Ченето му увисна надолу.
	— Сто хиляди дуката!
	— Това е цената днес. Утре може и да не съм толкова скромен.
	Генерал-капитанът в гнева си се обърна към кардинала, жестикулирайки като подивял.
	— Ваше Високопреосвещенство чува ли какво иска този крадец?
	Но Кардиналът, възвърнал неземното си спокойствие, вече не можеше да се отърси от него.
	— Търпение, сине мой. Търпение! Нека се пазим от смъртния грях на гнева, който едва ли ще ускори освобождаването ми за апостолските дела, които ме очакват в Хавана.
	Щеше да е необходимо много повече от това, за да накара Дон Руис да се предаде, ако самият гняв, който го облада сега и жаден за оргия от отмъщения, не му беше показал правилния път. Треперейки леко в потиснатия си гняв, той беше достатъчно господар на себе си, за да се поклони като за заповед и да обещае със сравнително цивилизовани думи, че парите ще бъдат доставени незабавно, за да бъде осигурено освобождението на неговото Високопреосвещенство в най-скоро време.


>>	5

	Но в лодката си, докато се връщаше към брега с _alcalde_, генерал-капитанът си призна факта, че не освобождението на Кардинал-архиепископа го е стимулирало толкова много, колкото желанието му да смаже този нагъл пират, който успя да го победи в собствената му игра.
	— Глупака ще си получи златото, за да го застигне унищожението.
	_Alcalde_ мрачно поклати глава.
	— Това е ужасна цена за изплащане. Боже опази живота ми! Сто хиляди дуката!
	— Няма как. — И Дон Руис прибави, че смята за евтино унищожението на човека, който го е довел до такова унижение и че той, генерал-капитанът на Хавана, господарят на живота и смъртта в тази част на света, го бяха направили да изглежда не повече от ученик, който е изправен, за да бъде набит. — Нито пък е и чак толкова прекомерно. Адмиралът на Презокеанския флот бе готов да заплати петдесет хиляди за главата на капитан Блъд. Но аз ще удвоя тази цена — за сметка на Кралската Хазна.
	— Но това, което маркиз Риконете плаща, няма да бъде загубено. Докато това тук ще бъде потопено заедно с този негодник.
	— Но може би не безвъзвратно загубено. Зависи къде ще го потопим. Там, където е закотвен сега, няма повече от четири фатома и всичко е плитко от тази страна до брега. Но това няма значение. Това, което има значение, е да измъкнем Кардинал-архиепископа от този кораб, за да сложим край на неговия проклет имунитет.
	— Толкова ли си сигурен, че тогава всичко това ще свърши? Този хитър дявол ще изисква обещания и клетви.
	Дон Руис се засмя свирепо с почервенелите си устни.
	— И той ще ги има. Всички обещания и всички клетви, които той иска. Клетва, дадена принудително, никога не е била смятана за обвързваща за никого.
	Но мрачността на _alcalde_ не беше облекчена.
	— Това обаче няма да е мнението на Негово Високопреосвещенство.
	— На Негово Високопреосвещенство?
	— Можеш ли да се съмняваш, че този проклет пират няма да поиска и залог от него — залог за безопасността за себе си? Видяхте вече що за човек е този кардинал: тесногръден, вярващ фанатик, роб на всяка буква от договора. Лошо нещо е да се поставят свещеници като съдии. Толкова са неподходящи за съда. В тях няма човечност, нито размах на действието. Това, което този архиепископ се закълне, това и ще направи, независимо къде и как клетвата му може да е била искана.
	За момент смайването още повече помрачи душата на генерал-капитана. След като размисли малко обаче, злонамерения му ум вече бе намерил начин на действие. Той отново се засмя.
	— Благодаря ви, дон Йеронимо, за това предупреждение. Все още не съм се заклел, нито пък ще са онези, на които ще разчитам и които ще получат незабавните ми заповеди.
	Обратно в двореца си, преди да се заеме с въпроса за откупа на кардинала, той извика един от офицерите си.
	— Кардиналът архиепископа на Нова Испания ще слезе тази вечер в Хавана, обяви той. — За да му направя чест и за да може градът да бъде уведомен за това щастливо събитие, ще поискам да се стреля за поздрав от оръдието на залива. Ще вземеш стрелец и ще се разположиш там. В момента, в който Негово Преосвещенство стъпи на сушата, вие ще заповядате фитила на оръдието да бъде запален.
	След това той освободи офицера и извика друг на негово място.
	— Веднага ще вземеш кон и ще яздиш до Ел Фуерте, после до Моро и Пунтал. От мое име ще заповядате на коменданта на всяка от тези крепости да насочи оръдията си към онзи червен кораб, закотвен там, плаващ под английски флаг. След това те трябва да изчакат сигнала, който ще бъде изстрелът на оръдието от залива, когато Кардинал-архиепископа на Нова Испания слезе на брега. Веднага щом го чуят, но не и преди това, те трябва да открият огън по този пиратски кораб и да го потопят. Да няма никаква грешка.
	След уверението на офицера, че всичко е напълно ясно, Дон Руис го освободи да изпълни тези му заповеди и след това насочи вниманието си към влизането в Кралската хазна за златото, което трябваше да освободи кардинала от принудителното му задържане.
	Толкова експедитивно се зае той с този въпрос, че отново беше доплавал до „Арабела“ при първата ранна вахта и от лодката му четири масивни сандъка бяха издигнати на палубата на пиратския кораб.
	С него, беше и _alcalde_, който отново го придружаваше вярно, и те бяха въодушевени да забележат, докато се приближаваха, че Кардинал-архиепископа вече се разхождаше по палубата на кърмата. Облечен в мантията си и с червена шапка, а свещения му жезъл, носен пред него от гологлавия Фра Доминго, а другите доминиканци скромно с нахлупени качули се бяха наредили зад него, беше ясно, че Негово Преосвещенство вече бе готов и чакаше, за да слезе на брега. Това, както и мярката за свобода, като присъствието му на палубата обяви, че вече му бе предоставена, най-накрая това увери Дон Руис, че след като откупът бъде платен, ще дойде и край на светотатството от задържането на Негово Високопреосвещенство и че никакви допълнителни пречки няма да забавят заминаването му от онзи проклет кораб. С премахването на това закрилящо го осветено присъствие, имунитетът на „Арабела“ ще свърши и оръдията на крепостите на Хавана щяха да имат леката задача да го направят на трески.
	Ликуващ с тази мисъл в главата си, Дон Руиз не можа да се въздържи да не заговори Блъд, който го посрещна начело на главната стълба, с тон, подходящ на кралски представител към пират.
	— _Maldito ladrón*_, ето го и златото ти, цената за светотатство, заради което ще гориш в Ада цяла вечност. Провери го и да тръгваме.
	[* Проклет крадец.]
	Капитан Блъд с нищо не показа, че е чак толкова трогнат от тази обидна реч. Той се наведе до масивните сандъци, отключи всеки последователно и хвърли небрежен, но преценяващ поглед към блестящото им съдържание. След това направи знак на капитана си да излезе напред.
	— Джери, ето го златото. Виж да бъде прибрано. — И почти презрително той добави: — Да приемем, че е точно отброено.
	След това той се обърна към кърмата и към алената фигура там облегнала се на парапета и повиши глас.
	— Милорд Кардинал, откупът е получен и лодката на генерал-капитана ви чака да ви отведе на брега. Трябва само да ми дадете думата си, че ще ми бъде позволено да си тръгна от тук без проблеми, пречки или евентуално преследване.
	Под малките му черни мустачки устните на генерал-капитана се извиха в лека усмивка. Лукавостта на човека се проявява в израза, така пресметнат да отклони подозрението, в който той избра да даде израз на отровата си.
	— Можеш да си тръгнеш сега без проблеми или пречки, мошеник такъв. Но ако някога се срещнем отново по моретата, както може би ще стане…
	Там той не довърши изречението си. Но капитан Блъд го завърши вместо него.
	— Вероятно ще имам удоволствието да ви обеся на тази мачта като заклетия и опозорен крадец, какъвто сте, вие, джентълмена от Испания.
	Начело на процесията минаващият кардинал се спря, за да го укори за тези му думи.
	— Капитан Блъд, тази заплаха е толкова невеликодушна, колкото се надявам, че нейните условия и са неверни.
	Дон Руис затаи дъх, ужасен, по-ядосан дори от порицанието, отколкото от обидните думи на заплахата, която го беше провокирала.
	— Надявате се! — извика той. — Ваше Високопреосвещенство се надява!
	— Чакайте! — Кардиналът бавно слизаше по стъпалата на стълбата и монасите му го последваха, като застана до основата й, истинско въплъщение на безграничната сила и величие на Църквата.
	— Казах, че се надявам обвинението да е невярно и това предполага съмнение, което ви е обидило. За това съмнение, Дон Руис се надявам скоро да поискам извинението ви. Но първо, от последния път, когато бяхте тук, нещо ме обезпокои, което трябва да ви помоля да ми разясните.
	— На брега, ваше Високопреосвещенство ще ме намери напълно готов да отговоря на всеки ваш въпрос. — И Дон Руис се отдалечи, за да застане начело на стълбата, по която кардиналът трябваше да слезе. Капитан Блъд в същия момент, с шапка в ръка, мина от другата му страна и зае мястото си там, както изчакваше любезно отпътуването на заминаващия си гост.
	Но архиепископа не помръдна от мястото, където стоеше.
	— Дон Руис, има един въпрос, на който трябва да ми се отговори, преди да се съглася да сляза в провинцията, която управлявате. — И толкова строг и властен беше неговият вид, че Дон Руис, при чието кимване населението трепереше, сега стоеше ужасен пред него, в очакване.
	Погледът на кардинала премина от него към помощника дон Йеронимо и на него той зададе решаващият си въпрос.
	— Сеньор _alcalde_, обмислете добре отговора си към мен, за вашата дейност и може би дори още повече ще зависи и от вашата точност. Какво беше направено със стоките — собственост на онзи английски моряк — които генерал-капитанът ви нареди да конфискувате?
	Неспокойните очи на дон Йеронимо гледаха навсякъде другаде, но не и в питащия. Уплашен, той не посмя да бъде нищо друго, освен бърз и правдив в отговора си.
	— Отново бяха продадени, Ваше Високопреосвещенство.
	— А златото, което те донесоха? Какво стана с него?
	— Доставих го на Негово Превъзходителство генерал-капитана. Около дванадесет хиляди дуката.
	В последвалата приглушена пауза Дон Руис понесе изпитателния поглед на тези строги и тъжни очи, с високо вдигната глава и презрително, предизвикателно извиване на устните си. Но следващият въпрос на архиепископа изтри и последната следа от тази арогантност от лицето му.
	— И от това следва, че генерал-капитанът на Хавана е и също ковчежник на краля?
	— Не е така, разбира се, Ваше Високопреосвещенство — каза насила дон Руис.
	— Тогава, сър, вие на свой ред предадохте ли на съкровищницата това злато, получено за стоки, които сте конфискували в името на краля, вашия господар?
	Той не смееше да се колебае, когато проверката на думите му щеше да последва много скоро. Тонът му обаче беше мрачен, от негодувание на такъв въпрос.
	— Още не, Ваше Високопреосвещенство. Но…
	— Още не! — Кардиналът не му позволи да продължи повече и в този внимателен и пресекващ глас се долови оттенък на гръмотевица. — Още не? И това е вече цял месец от тези събития. Получих вече отговор на въпроса си, сър. За съжаление, не съм ви ощетил със съмнението си, че като офицер на Короната, който тълкува законите с такива софизми като тези, които ми наприказвахте тази сутрин, не може да остане честен.
	— Ваше Високо преосвещенство!
	Това беше вик на гняв. Във възбудата си, с бледо лице, той направи крачка напред. Подобни думи, където и другаде да му бяха казани, щяха само да предизвикат гнева му. Но да бъде увещаван и обиждан от този свещеник публично, да бъде държан за присмеха и подигравките на тези груби пирати, беше нещо извън издръжливостта на всеки кастилски джентълмен. В яростта си той търсеше думи, с които да отговори на унижението, които да бъдат подходящи, когато, сякаш отгатвайки мислите му, архиепископа изстреля презрителния си протест, който потуши гнева му и го превърна в страх.
	— Мълчи, човече! Ще повишаваш гласа си към нас ли? Със средства като тези вие без съмнение се обогатявате със злато, но сте още по-богати на безчестие. А има и още. За да може този нещастен английски моряк тихомълком да преглътне кражбата, вие го заплашихте със съдебно преследване от Светата църква и огъня на Вярата. Дори един новопокръстен, и един нов християнин повече от всеки друг, трябва да знае, че да се позовава на Светата Църква за такива долни цели, означава да се постави в обсега на неговото справедливо негодувание.
	Тази ужасна заплаха от устните на един някогашен Велик Инквизитор и условията, при които беше отправена, с намек за старо християнско презрение към новохристиянската кръв, бяха светкавичният удар, който превърна сърцето на генерал-капитана в пепел. Той стоеше ужасен и във въображението си, че вече се виждаше обезчестен, съсипан, изпратен у дома, за да бъде изправен пред _auto-da-fé_, лишен от всякакво достойнство, преди да бъде лишен също и от живота си.
	— Господарю! — Това беше един жалък вой на един съкрушен човек. Той протегна ръце в молба. — Не видях…
	— В това мога да повярвам. _Occulus habent et non videbunt_. Никой човек, който е видял, няма да се изложи на тази опасност.
	Тогава нормалното му спокойствие отново се спусна върху него. Известно време той стоеше замислен и около него цареше почтителна тишина. После въздъхна и се приближи, за да хване поразения граф на Маркос за ръката. Той го отведе към бака, далеч от слуха на другите. Той говореше много нежно.
	— Повярвай ми, сърцето ми кърви за теб, сине мой. _Humanum est errare_. Всички сме грешници. Практикувам милосърдие, там където мога, срещу собствената си нужда от милост. Затова и малкото, което мога да направя, за да ви помогна, ще го сторя. След като сляза на брега в Куба, докато вие сте неин генерал-капитан, трябва да открия, че моето ясно задължение като инквизитор на вярата е да предприема незабавни действия по този въпрос. И тези действия по необходимост ще бъдат пагубни за вас. За да избегна всичко това, сине мой, няма да сляза, докато ти заемаш поста си тук. Но това е най-доброто, което мога да направя за тебе. Може би дори като правя толкова много, аз самият довеждам нещата до софизъм. Но трябва да мисля не само за вас, но и за гордото кастилско име и за честта на самата Испания, която трябва да пострада в безчестието на един от своите администратори. В същото време ще видите, че не мога да допусна човек, който толкова грубо е злоупотребил с доверието на краля, да продължи да бъде на власт или престъплението му да остане напълно ненаказано.
	Той направи пауза за момент, докато Дон Руиз стоеше отвратен с наведена глава, за да чуе изречението, което знаеше, че трябва да последва.
	— Още този ден ще подадете оставката си като губернатор, под какъвто и да е претекст и ще вземете първия кораб за Испания. След това, докато не се върнете в Новия Свят или не поемете каквато и да е обществена длъжност у дома си, толкова дълго ще избягвам и аз официалното обявяване на престъплението ви. Повече от това не мога да направя. И Бог да ми прости, ако вече не правя и твърде много.
	Ако присъдата беше сурова, то съкрушеният човек, който я слушаше, я чу почти с облекчение, тъй като не бе дръзнал и да очаква да се отърве толкова леко.
	— Така да бъде, Ваше Високопреосвещенство — промълви той накрая с все така наведена глава. После вдигна очи, изпълнени с отчаяние и недоумение, за да срещне състрадателния поглед на кардинала. — Но ако Ваше Високопреосвещенство няма да слезе…?
	— Не се тревожете за мен. Вече говорих с този капитан Блъд срещу евентуалните ми нужди. Сега, след като взех решението си, той ще ме отведе в Сан Доминго. Оттам мога да взема кораб, за да се върна тук в Хавана, а дотогава вие ще сте вече заминали от тук.
	Така дон Руис се видя излъган дори от отмъщението си към онзи проклет морски разбойник, който му беше причинил тази разруха. Започна последен, слаб и отчаян опит да предотврати поне това.
	— Но ще се доверите ли на тези пирати, които вече имат…?
	Той беше прекъснат.
	— В този свят, сине мой, се научих да се доверявам повече на небето, отколкото на човека. Този пират и за всичкото зло в него, е син на истинската Църква и той ми показа, че е скрупулен наблюдател на Нейното Слово. Ако има рискове, трябва да ги приема. Потърсете това във вашето бъдещо поведение и че аз ги приемам в името на добрата кауза. А сега си отидете с Бог, Дон Руиз. Няма причина, поради която трябва да ви задържам повече.
	Генерал-капитанът коленичи, за да целуне пръстена на кардинала и да поиска благословия. Над наведената му глава архиепископа на Нова Испания протегна дясната си ръка, двата пръста и палеца му се откроиха като направиха кръст над него.
	— _Benedictus sis. Pax Domini sit semper tecum_. Нека светлината на благодатта ви покаже по-добри пътища в бъдеще. Тръгни си с Бога.
	Но въпреки цялото си разкаяние, демонстрирано в отношението му в краката на кардинала, подлежи на съмнение дали той си бе тръгнал, както е бил увещан. Препъвайки се като слепец към изходната стълба, с кратка покана към _alcalde_ да го посети и не толкова с поглед или дума към някой друг, той отиде отстрани и надолу към чакащата го баржа.
	И докато той и _alcalde_ негодуваха във взаимната си симпатия и проклинаха Кардинал-архиепископа като суетен и намесващ се свещеник, „Арабела“ вдигна котва. С издути платна той прелетя край масивните крепости и излезе от залива на Хавана, в безопасност, тъй като заради внушителната червена фигура, която още крачеше на кърмата му, сигналният изстрел вече не можеше да бъде даден.

	* * *

	И ето че стана така, когато две седмици по-късно онзи велик галеон „Санта Вероника“, с храбро издигнати знамена и с гърмящи оръдия за поздрав, пристигна в залива на Хавана, там вече нямаше генерал-капитан, който да посрещне пристигащият Архиепископ на Нова Испания. За да се задълбочи още повече раздразнението на този нисък, тлъст и холерично изглеждащ дребен архиепископ, не само, че нямаше подходяща подготовка за посрещането му, но също и _alcalde_, който се качи на борда в отчаяно объркване, беше на границата да се отнесе към Неговото Превъзходство като към измамник и самозванец.
	На борда на „Арабела“ междувременно Ибервил, лишен вече от аленото си великолепие, което, подобно на монашеските му одежди, беше набързо набавено в Сент Кроа, се раздаваше и се заричаше, че в негово лице един велик църковник е бил изгубен за света, когато той бе станал пират. Капитан Блъд обаче не би признал нищо повече от това, че загубата бе на един велик актьор и комик. И в това боцмана Снел, когото природата така подходящо беше постригала за ролята на Фра Доминго и бидейки еретик той беше напълно съгласен с него.


>	VI. Избягалата идалга
>>	1

	Мълвата беше донесена в Тортуга от един метис — индианец, който беше заминал като един от хората на екипажа на един Френски бриг, от аферата, в която нещастният Джеймс Шерартън загуби живота си. Беше една неприятна история, с която сме само косвено заинтересовани тук, така че може само да бъде спомената накратко. Шерартън и групата английски ловци на перли, които той ръководеше, работеха край един от заливите Еспада близо до залива Маракайбо. Те вече бяха събрали значителна реколта, когато една испанска фрегата се натъкна на тях и тъй като не се задоволи само да заграби яхтата и перлите им, безмилостно ги изкла до един. А те бяха дванадесет честни и достойни мъже, които не бяха нарушили закона от никаква друга страна, освен от гледната точка на Испания, която не би признала правото на никоя друга нация във водите на Новия Свят. Капитан Блъд беше по това време в таверната на „Краля на Франция“ в Кайона на остров Тортуга, когато индианецът им разказа с отвратителни подробности историята на това клане.
	— Испания ще заплати скъпо за това, — каза той.
	И тъй като чувството му за справедливост беше също така и толкова поетично, той прибави:
	— И тя ще заплати за това с перли.
	Освен казаното, той не намекна с нищо друго за намерението си по въпроса, което моментално се бе зародило в ума му. Вдъхновението му беше толкова естествено, колкото и внезапно. Самото споменаване за лова на перли беше достатъчно, за да му припомни за Рио де ла Хача, най-плодородния от всеки лов на перли в Карибите, откъдето подобни съкровища бяха изваждани на повърхността за обогатяването на хазната на крал Филип.
	Не за първи път му бе хрумвала и идеята да нападне този източник на испанското богатство, но трудностите и опасностите, с които то беше свързано, го караха досега да го отлага в полза на някоя по-лесна и непосредствена задача. Никога обаче тези трудности и опасности не са били по-тежки до този момент, когато почти изглеждаше, че задачата му бе наложена от една справедливо възмутена Немезида. И той не остана сляп към това. Знаеше колко неистово бдителен е испанският Адмирал на Презокеанския флот, маркиз Риконете, който кръстосваше с мощната си ескадра покрай Материка.
	Толкова дръзко бе постъпил с него капитан Блъд в онази случка в Сан Доминго, че адмиралът не смееше да се появи отново в Испания, докато не изтриеше позора от това събитие. Дълбочината на отмъстителността му можеше да се прецени от съобщението, което беше разгласил надлъж и нашир, че ще плати огромната сума от петстотин хиляди реала за главата на капитан Блъд, жив или мъртъв, или за информация, която може да доведе до залавянето му.
	Следователно, ако едно нападение над Рио де ла Хача щеше да успее, от първостепенно значение бе то да бъде извършено гладко и бързо. Пиратите трябваше вече да са напуснали района с плячката си, преди още адмиралът дори и да заподозре присъствието им край бреговете. С цел да се увери точно в това, капитан Блъд реши първо да разузнае мястото лично и да се запознае с всеки един детайл така, че да не остане място за грешки, когато нападението се проведеше.
	Сменяйки нормалното си придворно облекло, той захвърли златните си дантелени одежди и облече дългото си тяло в кафяви домашно изплетени дрехи и вълнени чорапи, с обикновени ленени препаски, и го завърши с шапка без украса. Той захвърли перуката си и я замени с кърпа от черна коприна, която обгръщаше подстриганата му глава като тюрбан.
	По този начин, оставяйки в Тортуга своята флота, която в онези дни се състоеше от четири кораба, обслужвани от близо хиляда пирати, той отплава сам за Кюрасао с един търговски кораб и там се прехвърли на друг холандски кораб с широки мачти наречен „Лъвът“, който правеше редовни пътувания между този остров и Картахена. Той се представи като търговец на кожи и други подобни и прие името Тормило от смесен холандски и испански произход.
	Беше понеделник, когато той слезе от холандския кораб в Рио де Ла Хача. А „Лъвът“ щеше да се завърне от Картахена следващия петък и дори ако нямаше друга работа да го доведе до Рио де ла Хача, той щеше да се върне отново там, за да вземе сеньор Тормило, който щеше да се прибере обратно с него в Кюрасао. Беше успял, до голяма степен с цената на изпитото голямо количество бумбо*, да установи най-приятелски отношения с холандския капитан, който му гарантира точното спазване на тази им уговорка.
	[* Бумбо: Алкохолна напитка, която обикновено се прави с ром или джин, захар, вода и понякога подправки. — Б.‍пр.‍]
	След като беше свален на брега от лодката на холандеца, той се настани в _„Escudo de León“*_, прилична странноприемница в горната част на града, и обяви, че е в Рио де Ла Хача, за да закупи кожи. Скоро търговците се стекоха при него и той спечели тяхното уважение с количеството кожи, които се съгласи да закупи, и развеселено им презрение с либералните цени, които се съгласи да заплати за тях. В развитието на бизнеса си той обикаляше свободно и нашироко мястото, а в интервалите между покупките се опитваше да обръща внимание какво трябва да се наблюдава и да събира необходимата му информация.
	[* Лъвският Щит.]
	Той толкова добре използва времето си там, че до вечерта в четвъртък беше вече свършил напълно всичко, което трябваше да направи.
	Беше вече запознат и с точното въоръжение и състоянието на крепостта, която охраняваше пристанището, със степента и качеството на това военно укрепление, с положението и защитата на Кралската хазна, където се съхраняваше реколтата от перли и дори беше успял да инспектира лова им, където лодките на бисери работеха под защитата на брегова охрана от десет оръдия, и той беше установил, че маркиз Риконете, след като бе изпратил бързи разузнавателни кораби да бдят наоколо, беше основал щаба си в Картахена, на сто и петдесет мили, на югозапад. И не само това, но той също беше вече разработил напълно в ума си и плана, чрез който испанските разузнавачи трябваше да бъдат избягвани и мястото да бъде изненадано, така че да може бързо да бъде очистено, преди ескадрилата на адмирала да може да дойде, за да им попречи.
	Доволен, той се завърна в Ескудо де Леон в четвъртък вечерта за последната си нощувка в квартирата си там. На сутринта холандецът трябваше да се върне, за да го вземе отново, и мисията му е изглеждаше изпълнена гладко. И тогава се случи това, което промени всичко и беше предопределено да промени живота и съдбата на хора, за чието съществуване в този час той дори и не подозираше.
	Хазяинът му го посрещна с новината, че един испански джентълмен, дон Франсиско де Виламарга, току-що го бе търсил в хана и ще се върне отново след час. Споменаването на това име сякаш внезапно намали задушаващата жега на вечерта. Но въпреки това той запази дъха и изражението си.
	— Дон Франсиско де Виламарга? — бавно повтори той, оставяйки си време да помисли. Възможно ли е в Новия Свят да има двама испанци с едно и също известно име?
	— Май си спомням, че някой си дон Франсиско де Виламарга беше заместник-губернатор на Маракайбо.
	— Същият е, господине, отговори му стопанинът. — Дон Франциско беше губернатор там или поне _alcalde_ до преди около година.
	— И той пита за мене?
	— За вас, сеньор Тормило. Днес се завърна от вътрешността на страната, казва той, с товар от нещавени кожи, които искаше да ви предложи.
	— О! — Той почти въздъхна от облекчение. Капитанът дишаше по-свободно, но все още не достатъчно успокоен.
	— Дон Франциско с кожи за продажба? Дон Франциско де Виламарга е станал търговец?
	Дебелият дребен винар разпери ръце.
	— Какво може да се направи, сър? Това е Новият Свят. Ето такива неща могат да се случат на един идалго, когато няма късмет. А дон Франсиско, бедният джентълмен, го е сполетяло тъжно нещастие, не по негова вина. Провинцията на неговото губернаторство беше нападната от капитан Блъд, този проклет пират, и дон Франциско изпадна в немилост. Какво може да се направи? Така стават тези неща. Няма милост за губернатора, който не може да защити мястото, което му е поверено.
	— Разбирам. — Капитан Блъд и свали широката си шапка, избърса челото си, покрито с капчици пот под краищата на черната кърпа, с която си бе покрил главата.
	Досега всичко беше наред, благодарение на щастливата му възможност да избягва, когато дон Франциско се появеше. Но опасността от разпознаването му, която до този момент беше благополучно отбягвана, сега го дебнеше зад ъгъла. И имаше малко хора в Нова Испания, от които капитан Блъд не би искал да бъде разпознат, но най-малко от този някогашен заместник-губернатор на Маракайбо, този горд испански джентълмен, който беше принуден, поради причините, посочени от съдържателя, сега да мърси ръцете си в търговията. Предстоящата среща вероятно щеше да бъде толкова сладка за дон Франциско, колкото със сигурност щеше да бъде горчива за капитан Блъд. Дори в просперитет дон Франциско едва ли би го пощадил. В сегашното му положение перспективата да спечели петдесет хиляди дуката би послужила за изостряне на отмъстителността на този служител, който беше изпаднал до това ниско състояние.
	Изтръпнал от трудностите на бягството, благодарен за това най-навременно предупреждение, капитан Блъд разбра, че има само едно нещо, което може да се направи. Сега бе невъзможно да чака идването на холандеца до сутринта. С какъвто и да е кораб, сам, ако трябва и в открита лодка, той трябваше незабавно да напусне Рио де Ла Хача. Но той не трябваше да изглежда нито изпаднал в паника, нито бързащ за някъде.
	Той се намръщи досадно.
	— Какво нещастие е, че не съм бил тук, когато дон Франциско ме е търсил. Непоносимо е да накараш такъв джентълмен, да си направи труда да ме потърси отново. Веднага ще го намеря, ако ми кажете къде е отседнал.
	— О, разбира се. Ще намерите къщата му на улица Сан Блас, това е първият завой отдясно, всеки там ще ви покаже къде живее дон Франциско.
	Капитанът не чака повече.
	— Тръгвам веднага — каза той и излезе.
	Но или забрави, или обърка указанията на хазяина, тъй като, вместо да завие надясно, той зави наляво и бързо пое по една улица, в този час на вечерта почти пуста, която водеше към пристанището. Той мина покрай една алея, на петдесет ярда от залива, когато от края и долетяха зловещите звуци на бой, ударите на стомана в стомана, женски вик и груби, обидни епитети викани от мъжки глас. Загрижеността, породена от собствената му ситуация, може да му е напомнила, че тези убийствени звуци не са негова работа и че вече има достатъчно проблеми на главата си, за да се измъкне от Рио де Ла Хача и да спаси живота си. Но истинското послание на обидното възклицание, така дочуто, го накара да се спре на място.
	— _Perro inglés!*_
	[* Английско куче!]
	Така Блъд разбра, че в тази тъмна уличка бе убит негов сънародник. Това беше достатъчно. В чужди земи, за всеки човек, който не е мъртъв към чувствата си, неговия сънародник му е като брат. Той веднага потъна в полумрака на тясната алея, а ръката му опипваше пистолета в горната част на палтото си. Докато тичаше обаче, му хрумна, че тук вече се бе вдигнал достатъчно шум. Последното нещо, което желаеше сега, беше да привлече други зрители, като го увеличи. Затова той остави пистолета в джоба си, а вместо това извади рапирата си.
	От оскъдната светлина, която все още се процеждаше, той можа да различи групата, докато напредваше към нея. Трима мъже нападаха четвърти, който бе с гръб към затворена врата и с лявата си ръка, увита в палтото си, за да направи с него топка, която да послужи като защита, която беше толкова отчаяна, колкото и в крайна сметка трябваше да се окаже и безсмислена. Фактът, че можеше да устои толкова дълго дори при такива трудности, беше доказателство за необичайната му твърдост.
	На малко разстояние отвъд този сбиващ се квартет, слабата фигура на жена, покрита с наметало и качулка с лека мантия от черна коприна, се бе облегнала безпомощно на стената. Намесата на Блъд беше внезапна, бърза и точна. Той обяви пристигането си, като заби сабята си в гърба на най-близкия от тримата нападатели.
	— Това ще изравни малко шансовете, — обясни той набързо и изчисти острието си тъкмо навреме, за да парира удара на един джентълмен, който се обърна към него, бълвайки богохулства и ругатни в онази цветуща гама, с която кастилецът няма равен на себе си.
	Блъд пъргаво отби атаката, обърна яростния му тласък в контраатака и в движението си острата му стомана проби ръката със сабята на богохулника.
	Излязъл така от строя, мъжът се завъртя назад, сграбчи ръката си, от която шуртеше кръв, и изруга още по-цветущо от преди, докато единственият останал испанец, забеляза внезапната промяна в шансовете си, от три към едно в негова полза до две към едно срещу него и без да размишлява върху това повече, отстъпи пред атаката на Блъд. В следващия момент той и раненият му другар вече бягаха, оставяйки приятеля си да лежи там, където беше паднал.
	До страната на Блъд, мъжът който току-що беше спасил, дишайки тежко, едва не се свлече отгоре му.
	— Проклети убийци! — задъха се той. — Още една минута и щяха да ми видят сметката.
	Тогава жената, която се беше хвърлила напред, се появи от другата му страна.
	— _Vamos, Jorgito! Vamos!*_, — извика тя с уплашена настойчивост. След това премина от испански към доста свободен английски. — Бързо, любов моя! Нека стигнем до лодката. Почти стигнахме. Хайде ела!
	[* Хайде Джордж, Хайде!]
	Това споменаване за лодка припомни на Блъд, че добрата му намеса нямаше вероятност да остане невъзнаградена. Това му даваше всички основания да се надява, че след като бе помогнал на непознатия, е помогнал също и на себе си, тъй като лодката беше всичко, от което най-много се нуждаеше в момента.
	Ръцете му опипаха енергично тялото на мъжа, когото подкрепяше, и се отлепиха мокри от лявото му рамо. Това му беше достатъчно. Той прегърна дясната ръка на младежа около врата му, хвана го през кръста, за да го подпре и нареди на момичето да ги води.
	Каквато и да е била тревогата и поради раняването на мъжа й, то бързината на подчинението към неотложната нужда да го измъкне само по себе си беше доказателство за нейната смелост и практичен ум. Един-два прозореца в уличката се бяха отворили и от там странни бели лица, смътно очертани в полумрака, надничаха, за да открият причината за глъчката. Тези наблюдатели, макар и мълчаливи и може би плахи, подчертаваха необходимостта за незабавни действия.
	— Елате — каза тя. — Насам. Следвайте ме.
	Наполовина поддържайки, наполовина носейки ранения мъж, Блъд поддържаше скоростта и така излязоха от алеята и се отзоваха в пристанището. От другата му страна, без да обръща внимание на погледите на странните минувачи, които се спираха или се обръщаха, докато минаваха край тях, тя го заведе до място, където чакаше една дълга лодка.
	От нея се надигнаха двама мъже индианци или метиси, телата им бяха голи от раменете до кръста. Един от тях мигновено скочи на брега, след което се загледа в здрача към човека, когото капитан Блъд подкрепяше.
	— _Que tal el patrón?_ — попита той грубо.
	— Той е ранен. Помогнете му да слезе внимателно. О, побързайте! По-бързо!
	Тя остана на кея, хвърляйки уплашени погледи през рамо, докато Блъд и индианците поставяха ранения мъж в кърмовото покривало. Тогава Блъд, застанал в лодката, й подаде ръката си.
	— Качете се на борда, госпожо. — Той беше категоричен и за да спести време и евентуални спорове, добави: — Аз идвам с вас.
	— Но вие не можете да направите това! Ще отплаваме веднага. Лодката няма да се върне. Не смеем да се бавим, сър. Вярвайте ми, не смея да кажа повече.
	— Това ме устройва. Казах, че идвам с вас. На борда, госпожо! — И без повече приказки той почти я издърпа в лодката, заповядвайки на мъжете да им направят път.


>>	2

	Ако намираше ситуацията за объркваща, то тя не й отдаде никакво значение. Достатъчно й бе безпокойството в момента относно състоянието на нейния англичанин и очевидно спешната нужда да го измъкне, преди нападателите му да се върнат с подкрепления, за да го довършат. Не можеше да губи ценни минути в спорове с някакъв ексцентричен човек, а може би дори не е имала никакви мисли, които да му отдели по въпроса.
	Когато лодката се отдалечи от пристана, тя потъна в покривалото на кърмата до страната на другаря си, който беше припаднал. От другата му страна Блъд беше коленичил и сръчните пръсти на пирата, който някога е бил хирург, откриха и огледаха опипвайки раната му горе на рамото.
	— Успокой се — утеши той момичето. — Това не е голяма работа. Малката загуба на кръв го е накарала да припадне. Това е всичко, скоро ще оздравее.
	Тя въздъхна с малка благодарствена молитва.
	— _Gracias a Dios!*_ — След това, с поглед назад към пристана, подтикна мъжете към по-големи усилия в гребането.
	[* Слава на Бога!]
	Докато лодката се носеше над тъмната водна повърхност към един корабен фенер отдалечен на половин миля разстояние, англичанинът се размърда и се огледа.
	— Каква чума… започна той и се помъчи да стане.
	Ръцете на Блъд го спряха.
	— Тихо — каза той. — Няма нужда да се тревожите. Ще ви вземем на борда.
	— Ще ме вземате на борда? Кой, по дяволите, сте вие?
	— Джоргито, — извика момичето, — това е господинът, който ти спаси живота.
	— О! Там ли си, Изабелита? — Следващият му въпрос показа, че е осъзнал вече ситуацията. — Преследват ли ни?
	Когато тя го успокои и му посочи фенера на кораба, към който се бяха насочили, той се засмя тихо, след което изруга индианците.
	— По-бързо, мързеливи кучета! Превийте гърбовете си, глупаци!
	Гребците увеличиха усилията си, дишайки тежко. Мъжът отново се засмя, тихо, както преди, бегъл, подигравателен звук.
	— Така, така. Имахме късмета да се отървем от този дявол с не повече от драскотина. И все пак, Бог да ми помогне, май е повече от драскотина. Кървя като християнски мъченик.
	— Няма нищо — успокои го Блъд. — Загубил сте малко кръв. Но след като се качите на борда, ще заздравим раната и ще ви накараме да се чувствате удобно.
	— За Бога, ти режеш като хирург.
	— И то е това, което съм.
	— Бре! Имало ли е някога по-голям късмет! А, Изабелита? Фехтовач, който да ме спаси, също и лекар, който да ме излекува, всичко в едно. Провидението бди над мен тази нощ. Това трябва да е поличба, скъпа.
	— По скоро милосърдие — поправи го тя с напевен тон и се приближи към него.
	И сега, от техните откъслечни разговори, Блъд събра историята за точната им връзка. Бяха избягала двойка, тези двамата, този англичанин, чието име беше Джордж Феърфакс, и тази малка идалга от голямото семейство на Сотомайор. Последните му нападатели бяха нейният брат и двама приятели, решени да осуетят бягството им. Брат й беше испанецът, който се беше измъкнал невредим от сблъсъка, и тя се страхуваше от неговото преследване и заради което непрекъснато поглеждаше назад към отдалечаващото се пристанище. Докато обаче люлеещите се светлини най-после започнаха да танцуват по ръба на водата, дългата лодка се беше отзовала в черната сянка на двумачтов бриг, блъскаща се в борда му, докато от палубата груб английски глас ги приветства.
	Госпожата първа тръгна по стълбата за изкачване. След това я последва Феърфакс и Блъд непосредствено и плътно зад него, за да го подкрепя и всъщност частично да го изведе на борда. В горната част на трапа ги посрещна едър мъж с лице, което гореше на светлината на фенера, провесен от гротмачтата, който ги затрупа с тревожни въпроси.
	Феърфакс, който се придържаше към преградата, си пое дъх и рязко се намеси към този въпросителен поток, за да изрече заповедите си.
	— Тръгвай веднага, Тим! Няма време да качваме лодката на борда. Вземете я на буксир. И не се бавете, за да вдигате котвата. Отрежете й въжето. Вдигнете платната и да тръгваме. Слава Богу, вятърът ще ни помогне. Ако се забавим, ще имаме на борда си _alcalde_ и всички _alguaziles*_ от Ла Хача. Така, че размърдайте проклетите си кости.
	[* Съдебни изпълнители.]
	Ревящият глас на Тим предаваше заповедите и мъжете скочиха да ги изпълняват, когато дамата сложи ръка върху рамото на любовника си.
	— Но този господин, Джордж. Забравяш го. Той не знае къде отиваме.
	Феърфакс се подпря с ръка на рамото на Блъд. Той извърна глава, за да надникне в лицето на своя пазач, и слабото му, тъмно лице имаше намръщен вид.
	— Разбирате, че не мога да се бавя — каза той.
	— Слава Богу, много се радвам да науча това — беше бързият отговор. — И малко ме е грижа къде отиваш, стига да е далече от Рио де Ла Хача.
	Тъмното лице просветна. Мъжът се засмя тихо.
	— И ти също бягаш, нали? По дяволите! Вие сте доста отстъпчив. Изглежда всичко си идва на мястото. Съживи се, Тим! Може ли тези твои глупаци да се задвижат по-бързо?
	Чу се изсвирване от свирката на боцмана и голи крака затропаха бързо по палубата. Тим говореше оживено и свирепо, за да стимулира усилията им, след което скочи встрани, за да изкрещи заповедите си на индианците, които все още бяха в лодката отстрани.
	— Слезте долу, сър — помоли той своя работодател. — Ще дойда при вас веднага щом тръгнем и курсът е вече определен.
	Блъд беше този, който помогна на Феърфакс да стигне до каютата си, място с прилични размери, макар и грубо оборудвано, осветено от провесена лампа, която се люлееше над голата маса. Дамата, с най-нежна загриженост, ги следваше отблизо.
	От една каюта от лявата страна на кораба излезе негър, за да ги посрещне. Той извика при вида на кръвта, с която беше напоена ризата на господаря му и застана като вкаменен, зъбите и очите му проблясваха на изненаданото му черно лице.
	Поемайки инициативата, Блъд заповяда на негъра да му помогне и двамата пренесоха Феърфакс, чиито сетива отново бяха започнали да отслабват, през вратата, която стюардът беше оставил отворена и там събуха обувките му и го закараха до леглото.
	Тогава Блъд изпрати момчето, чието име бе Алкатрас, до камбуза за топла вода и после до капитана за аптечката на кораба.
	На тясното легло Феърфакс, който бе висок и добре сложен като самия Блъд, се бе отпуснал в седнало положение, подпрян на всички налични възглавници. Беше със собствената си коса и червеникавокафявата й форма наполовина покриваше бледото му кокалесто лице, докато с полузатворени очи главата му бе леко отпусната напред.
	След като го разположи удобно, Блъд разряза подгизналата му риза и разголи енергичното му тяло.
	Когато стюардът се върна с бидон вода, малко спално бельо и кедрова кутия, съдържаща оскъдния запас от лекарства на кораба, дамата го последва в каютата, молейки да й бъде позволено да помогне с нещо. През портовете, които бяха отворени към виолетовата, тропическа нощ, тя беше чула скърцането на въжетата и платната, докато поемаха по вятъра, и с огромно облекчение най-после усети под краката си устремния тласък на отвързания бриг. Поне едно от безпокойствата й вече се беше разсеяло и опасността от повторното им залавяне бе отминала.
	Блъд учтиво приветства нейната помощ. Наблюдавайки я сега на светлината, той откри, че се потвърждават впечатленията, които вече си беше създал за нея. С лек полъх на женственост, малко повече от на дете и вероятно неотдавна откъсната от ръцете на монахините, тя му показа привлекателното си, нетърпеливо лице и две блеснали очи, черни на фона на восъчната бледност, с която бяха обградени. Нейната черна рокля със златни дантели и красиво завършваща на шията и китките й с испански мотиви, също така и няколко очевидно скъпи перли, вплетени в лъскавите й коси, завършваха гордото й излъчване на високопоставена личност.
	Тя се оказа бърза в разбирането на изискванията на Блъд и ги изпълняваше сръчно и по този начин, с нейна помощ, той работи върху любимия й мъж, към който тази малка идалга от голямата къща на Сотомайор очевидно изгаряше от любов. Внимателно, нежно, той изми виолетовите краища на раната в рамото, която още кървеше. В сандъка с лекарства, държан за него от Алкатрас, той откри поне малко арника и той щедро го използва. Той притежаваше силно съживяващ ефект. Феърфакс повдигна глава.
	— Адски огън! — извика той. — Изгаряш ли ме, проклет да си?
	— Търпение, сър. Търпение. Това е лечебно обгаряне.
	Ръката на дамата обгърна главата на пациента, поддържайки го и го успокояваше. Устните й леко докоснаха мокрото му чело.
	— Горкият ми Джоргито — промърмори тя.
	Той изсумтя в отговор и затвори очи.
	Блъд накъса бельото на ленти. От тях той направи тампон за раната, превърза я, за да го задържи на място и след това направи и втора превръзка, като колан, за да придържа лявата ръка неподвижна до гърдите на пациента. Тогава Алкатрас му намери нова риза и те я прехвърлиха през главата на англичанина, оставяйки левия и ръкав свободен. Хирургическата операция беше завършена.
	Блъд нагласи възглавниците около него.
	— Ще спите в тази поза, ако обичате. И ще избягвате движението колкото е възможно повече. Ако можем да ви държим спокоен, най-много след седмица трябва да сте отново здрав. За малко се отървахте. Ако острието беше проникнало два инча по-надолу, тогава сега щяхме да ви полагаме в друг вид легло. Имахте голям късмет, така да се каже.
	— Късметлия? Да изгоря дано!
	— Дори може би има нещо, за което да благодаря.
	Ако тихото напомняне донесе от Феърфакс не повече от измърморена клетва, то подтикна дамата към вълнуващи действия. Тя се наведе през тясното легло, за да хване и двете ръце на Блъд. Бледото й тъмно лице беше тържествено и напрегнато. Устните й, както и гласът й трепереха.
	— Вие бяхте толкова добър, толкова смел и толкова благороден.
	Преди той да успее да отгатне намерението й, тя поднесе ръцете му към устните си и ги целуна. Протестирайки, той ги отдръпна. Тя му се усмихна тъжно.
	— Но няма ли да позволите да целуна тези ръце? Не спасиха ли те живота на моя Джоргито? Не излекуваха ли те раните му? Цял живот ще обичам тези ръце. Цял живот ще им бъда благодарна.
	Капитан Блъд се съмняваше в това. Той не намираше Джоргито за много предразположен. Плиткото, наклонено, животинско чело и широката му уста с отпуснати устни, не вдъхваха никакво доверие, въпреки всичко, което като цяло, и по този груб начин, лицето му можеше да се опише като красиво. Беше лице със силно подчертана костна структура, носът му беше дръзко очертан, изпъкналите скули, челюстта му голяма и здрава. На възраст той не можеше да бъде на повече тридесет години. Очите му, доста близко разположени и бледи, се отместиха под погледа на Блъд и той започна да мърмори закъснели благодарности, подсетен от избухването на дамата колко много му дължи в този момент.
	— Кълна се, сър, дълбоко съм ви задължен. По дяволите кръвта ми! Това не е нищо ново за мен, Бог знае това. Бил съм все нечий длъжник откакто се помня. Но това — да загина! — е дълг от друго естество. Само ако бяхте нанизали на шиш червата на онзи сводник, който успя да се измъкне, щях да съм ви още по-благодарен. Светът можеше да мине и без дон Серафино де Сотомайор. По дяволите кръвта му!
	— _Señor Jesús! No digas eso, querido!*_ — Бързо и пискливо дойде възражението от малката идалга. — Не говори такива неща, любов моя.
	[* Господи Исусе! Не казвай това, скъпи!]
	И за да смекчи протеста си, тя погали бузата му, след като продължи.
	— Не, не, Джоргито. Ако това се бе случило, никога повече съвестта ми нямаше да е спокойна. Ако кръвта на брат ми беше пролята, това щеше да ме убие.
	— А какво ще кажеш за моята кръв тогава? Не беше ли достатъчен този побой от него и чумавите му разбойници? И не се ли надяваше да отиде до край, проклетият му главорез?
	— Скъпи — успокои го тя. — Това беше, за да ме защити. Смяташе, че това е негово задължение. Никога не бих могла да му простя, ако те убие. Щеше да ми разбие сърцето, Джоргито, знаеш това. И все пак разбирам Серафино. О, нека благодарим на Бог — Бог и този толкова смел джентълмен — че не стана по-лошо.
	И тогава Тим, големият червендалест корабен капитан, се появи, за да попита как се справя г-н Феърфакс и да докладва, че курсът е вече определен, че „Херон“ се движи бързо под постоянния южен бриз и че Ла Хача вече е на половин дузина мили зад тях. — Така че всичко е добре, когато свършва добре, сър. И трябва да намерим и квартира за този господин, който се качи с вас. Ще наредя да приготвят хамак за него в една каюта. Погрижи се за това, Алкатрас. — И той изгони негъра да изпълнява тази задача.
	— _Pronto! Vamos!*_
	[* Хайде! По-бързо!]
	Феърфакс се облегна назад с полузатворени очи. — Всичко е добре, когато свършва добре, повтори той.
	Той се засмя тихо и Блъд забеляза, че винаги, когато се смееше, отпуснатата му уста сякаш се извиваше в присмех. Възстановяваше силата на тялото и ума си с всеки миг, от както беше настанен удобно и кървенето му беше вече спряно. Ръката му стисна тази на дамата, която лежеше върху завивката.
	— Да. Всичко е добре, когато свършва добре — повтори той. — Ще прибереш ли бижутата на сигурно място, скъпа?
	— Бижутата? — Започна тя, пое си дъх и за момент веждите и се свъсиха замислено. После, с ужас, изпълнил лицето й, и с ръка на сърцето, тя се изправи на крака.
	— Бижутата!
	Феърфакс извърна глава, за да я огледа напълно, бледите му очи внезапно се разшириха и веждите му се повдигнаха.
	— Какво става? — Гласът му изграчи. — В безопасност ли са при теб?
	Устната й потрепери.
	— _Valga me Dios!*_ Трябва да съм изпуснала сандъка, когато Серафино ни настигна.
	[* Бог да ми е на помощ!]
	Последва дълга, тиха пауза, която Блъд почувства като предвестие към буря.
	— Ти си изпуснала сандъка! — каза Феърфакс. Тонът му беше зловещо тих. Той я гледаше смаяно, с отпусната челюст. — Изпусна ли сандъка? Постепенно в светлите му очи пламна огън. — Казваш, че си изпуснала сандъка ли? — Този път гласът му се повиши и се пречупи. — По дяволите! Не мога да повярвам! По дяволите! Не може да си го изпуснала.
	Внезапната му ярост я шокира. Тя го погледна с изплашени очи.
	— Ти си ядосан, Джоргито — промълви тя. — Но не трябва да се ядосваш. Това не е правилно. Помисли какво се случи. Бях разсеяна. Животът ти беше в опасност. Какво бяха за мен тези бижутата тогава? Как можех да мисля за бижута? Оставих сандъка да падне. Не го забелязах. Тогава, след като беше ранен и мислех, че може би щеше да умреш, можех ли да мисля за бижута в такъв момент? Виждаш ли, Джоргито? Жалко е, да. Но те нямат значение. Имаме се един друг. Те нямат значение. Забрави ги.
	Нежната й ръка отново се протегна около врата му. Но в яростта си той я отблъсна.
	— Няма значение! — изрева той с отпуснатата си уста. — Да изгният костите ми! Загубила си цяло състояние, хвърляш тридесет хиляди дуката на боклука и казваш, че нямало значение! По дяволите, момиче! Ако това няма значение, кажи ми какво за теб има значение.
	Блъд реши, че е време да се намеси. Учтиво, но много твърдо, той притисна ранения мъж обратно върху възглавниците му.
	— Ще млъкнеш ли сега, ревливо теле? Не проля ли вече достатъчно от кръвта си тази нощ?
	Но Феърфакс продължи да бушува и да се съпротивлява.
	— Тихо? Проклета да е душата ми! Вие не разбирате. Как мога да бъда тих? Тихо, когато тази малка глупачка има…
	В този момент тя го прекъсна. Беше се изправила сковано. Устните и сега бяха спокойни, очите и бяха по-черни от всякога.
	— Много ли е за теб, че съм загубила бижутата си, Джордж? Те бяха мои бижута. Ще се радвам да запомниш това. Ако ги загубя, губя ги и това си е моя работа, моя загуба. И не трябва да го смятам за загуба в една нощ, когато имам толкова голяма печалба. Или не съм права, Джордж? Бяха ли бижутата толкова важни за теб? Може би повече от мен?
	Това предизвикателство го вразуми. Той се спря пред това и най-доброто нещо, който можеше да измисли, след като направи пауза и след това избухна в смях, който за Блъд си беше чиста актьорска игра.
	— Какво, по дяволите! Сърдиш ли ми се, Изабелита? Майната му на това! Аз съм си такъв. Бързо палещ се и избухлив. Това си е моята природа. А трийсет хиляди дуката са загуба, за да накарат човек да забрави за миг обноските си. Но бижутата? Бах! Майната им на бижутата! Ако са си заминали, са си заминали. — И той протегна увещаващата си ръка. — Ела, Изабелита. Целуни и ми прости, скъпа. Скоро ще ти купя всякакви бижута, каквито си поискаш.
	— Не искам скъпоценности, Джордж. — Тя не се беше още успокоила. Нещо от грозното подозрение, което той бе събудил в нея, все още витаеше. Но тя отиде при него и му позволи да я прегърне. — Никога повече не трябва да ми се сърдиш, Джоргито. Ако те обичах по-малко, щях да мисля повече за сандъка.
	— Сигурен съм, че ще го направиш, малката. Повече от сигурен.
	Тим се размърда неспокойно.
	— По-добре да се върна на палубата, сър. — Той се обърна, за да си тръгне. Но на прага се спря, за да се обърне към капитан Блъд. — Оная чернилка ще метне един хамак и за тебе.
	— Значи може да ми покажеш пътя. Няма какво повече да правя тук за тази вечер.
	Докато Капитанът чакаше, държейки вратата отворена, той заговори отново.
	— Ако този вятър се задържи, трябва да стигнем до Порт Роял до неделя вечерта или най-късно понеделник сутринта.
	Блъд се спря.
	— Порт Роял? — каза той бавно. — Не бих желал да сляза там.
	Феърфакс го погледна.
	— Защо не? То е английско селище. Няма от какво да се страхувате в Ямайка.
	— И все пак не бих искал да слизам там. Какво ще бъде следващото ви пристанище?
	Въпросът му изглежда забавляваше Феърфакс. Той отново издаде своя неприятен, подигравателен смях.
	— Бога ми, това ще зависи от много неща.
	Непрекъснато нарастващата неприязън на Блъд към този мъж се изостри от отговора му.
	— Ще съм ви благодарен, ако направите, така че да е малко и в моята полза, като виждате, че съм тук сега във ваша.
	— За моя? — Феърфакс повдигна светлите си вежди. — Сега, по дяволите! Нали вече ми стана ясно, че и ти също бягаш? Но ще видим какво можем да направим по въпроса. Къде точно искаш да бъдеш свален?
	С усилие Блъд потисна възмущението си и продължи да говори по същество.
	— От Порт Роял не би било особено трудно да ме прекарате през Наветрения Проход и да ме оставите или на северозападния бряг на Испаньола, или дори в Тортуга.
	— Тортуга! — Светлите, въртящи се очи заблестяха от проблясъците на светлината така, че Блъд моментално съжали, че спомена за това място. Феърфакс го обмисляше напрегнато и зад този изпитателен поглед личеше, че умът му премисляше нещо. — Тортуга, а? Значи имаш приятели сред пиратите? — Той се засмя. — Е, добре! Това си е ваша работа, разбира се. Нека „Херон“ първо стигне до Порт Роял и тогава ще ви се издължим.
	— Ще съм ви длъжник — каза Блъд с нотка на сарказъм в гласа си. — Лека нощ, сър. И на вас също, госпожо.


>>	3

	Доста време след като вратата се беше затворила след излезлите мъже, Феърфакс лежеше неподвижен и много замислен, с присвити очи и с мистериозна усмивка на устните си.
	Най-накрая доня Изабел проговори тихо.
	— Трябва вече да спиш, Джоргито. За какво си мислиш сега?
	Той даде отговор, който и изглеждаше безсмислен.
	— Каква е разликата, която прави липсата на перука за един човек, който е едновременно ирландец и също така хирург и иска да бъде свален в Тортуга.
	За момент тя се зачуди дали той няма лека треска и това засили притеснението й, че той трябва вече да спи. Тя предложи да го остави на спокойствие. Но той не искаше и да чуе за това. Той проклинаше парещата жажда, която откри в себе си, и я помоли да му даде нещо за пиене. Същата тази жажда продължи да го измъчва и след това вече не можеше да заспи, така че тя остана до него и му носеше често да пие вода, смесена със сок от лайм, и веднъж, по негово настоятелно искане, с бренди.
	Нощта си течеше, без да си говорят нищо помежду си, и след около три часа той замлъкна до толкова, че тя помисли, че най-после е заспал и се готвеше да се измъкне, когато изведнъж той обяви, че е напълно буден и с ругатня и смях и нареди да повика Тим. Тя се подчини само защото да възрази би означавало да го разстрои.
	Когато Тим се върна с нея, Феърфакс поиска да знае колко бе вече часът и колко далеч според капитана бяха стигнали.
	— Осем камбани, — каза Тим, току-що бяха ударени и вече бяха изминали цели петдесет мили между „Херон“ и Ла Хача.
	След това дойде въпрос, който беше напълно странен:
	— Колко далеч от тук е Картахена?
	— Към сто мили, горе-долу. Може би малко повече.
	— За колко време ще успеем да стигнем там?
	Очите на капитана се опулиха от изненада.
	— С вятъра, който духа в момента, може би за двадесет и четири часа.
	— Направи го тогава — беше удивителната му заповед. — Тръгни веднага.
	Изненадата появила се по зачервеното лице на Тим се промени на загриженост.
	— Сигурно имате треска, капитане. Какво ще правим обратно в Материка?
	— Нямам температура, човече. Чухте заповедта ми. Отидете и поемете курс към Картахена.
	— Но Картахена… — Тим и доня Изабел си размениха погледи.
	Изненадан от това и разбирайки какво им беше в умовете, устата на Феърфакс се изкриви злобно.
	— А, по дяволите! Чакай! — изръмжа той и се замисли.
	Ако беше в пълен контрол на силата си, той нямаше да допусне да приеме партньор в злото си начинание, което имаше предвид. Той щеше да го изпълни сам, следвайки собствените си съвети. Но състоянието му, което го правеше зависим от капитана си, не му оставяше друг избор, както той го виждаше, освен да разкрие картите си.
	— Риконете е в Картахена и Риконете ще заплати петдесет хиляди гвинеи за капитан Блъд, жив или мъртъв. Петдесет хиляди парчета. — Той направи пауза за момент и след това добави: — Това са готови пари и ще има пет хиляди бройки и за теб, Тим, след като бъдат изплатени.
	Подозренията на Тим вече бяха сигурни.
	— Как може да съм сигурен. Как да съм сигурен.
	Раздразнен, Феърфакс му изръмжа.
	— Бог да ти прогние костите, Тим, подиграваш ли ми се? Мислиш си, че имам треска. Ти самият ще се осъзнаеш само с едно докосване от треската, която ме изгаря. Може да изостри нищожния ти ум и да увеличи зрението ти.
	— Да, да, — каза Тим. — Но къде да намерим капитан Блъд?
	— В каютата, където го закарахте.
	— Вие сте замаян нещо, капитане.
	— Ще се разправяш ли още? Проклет да си глупак такъв! Това е капитан Блъд, казвам ти. Познах го още в момента, в който поиска да го свалим в Тортуга. Щях да го позная и по-рано, ако не бях полузаспал. Не бил искал да слезе в Порт Роял, каза той. Разбира се, че няма да иска. Не и докато Полковник Бишоп е губернатор на Ямайка. Това сега може би ще ти помогне да разбереш.
	Тим глупаво мигаше и от учудването си и изпусна една или две ругатни от изненадана и убеденост.
	— Сега го разпознахте, нали?
	— Това е, което казвам, и можете да ми вярвате, че не съм сбъркал. Тръгни сега и се оправи. Това първо. Трябва добре да се погрижиш, всичко трябва да стане бързо. Ако го изненадате в съня му, това ще спести доста неприятности. Хайде тръгвай.
	— Да, да, — каза Тим и се спусна в състояние на опиянение, което не беше обременено от никакви скрупули.
	Доня Изабел, обзета от ужас, който растеше непрекъснато с разбирането на чутото, внезапно се изправи.
	— Чакай, чакай! Какво ще правиш?
	— Това няма никакво значение за тебе, скъпа, — каза Феърфакс и с безпрекословно махване на здравата си ръка отпрати Тим от вратата, където гласът й го беше спрял.
	— Но това е важно и за мен. Аз го разбирам. Не можеш да направиш това, Джордж.
	— Не мога ли? Защо, мошеникът вече трябва да е заспал. Би трябвало да стане лесно. За него ще бъде едно изненадващо събуждане, така ще стане. — И сърдечният му смях засили нейния ужас.
	— Но… _Dios mio!_ — не можеш, не можеш. Не можеш да предадеш така човека, който ти спаси живота.
	Той обърна глава, за да я разгледа с присмехулно забавление. Твърде голям негодник беше, за да осъзнае точно какъв негодник е, той си представяше, че тя му се противопоставя с глупавото си и сантиментално угризение, което лесно би било разсеяно. Беше уверен и в пълното си господство над разума й, чиято невинност той погрешно определяше на простота.
	— Повярвай ми, дете, това е просто дълг и нищо друго. Ти не разбираш. Този Блъд е пират и измамник, пират, крадец и убиец. Морето ще стане по-чисто без него.
	Тя само стана още по-яростна в защитата си.
	— Той може и да е това, което казвате, пират, пират и всичко останало. За това не знам нищо и нищо не ме интересува. Но знам, че той спаси живота ти и ме е грижа за това. Той е тук сега на твоя кораб, защото спаси живота ти.
	— Това все пак е лъжа — изръмжа Феърфакс. — Той е тук, защото се възползва от състоянието ми. Той се качи на борда на „Херон“, за да избяга от Материка и от правосъдието, което го преследваше. Е, добре. Той ще разбере грешката си утре.
	Тя скръсти ръце със свирепо страдание на бледото си лице. След това, като стана по-спокойна, тя се замисли за него много сериозно с изражение, което никога досега не беше виждал на това нетърпеливо лице, изражение, което го подразни.
	Вярата в този мъж, за когото в края на краищата тя знаеше твърде малко, и илюзиите й изградени за него, след като бе зашеметена в моминските си мечти и от вихрушката, която я беше накарала да захвърли всичко така, че по негова заповед тя да свърже своето богатство с неговото, беше силно обезпокоена от току-що изиграната сцена на грубия му гняв поради загубата на скъпоценностите. Тази вяра сега беше в опасност да бъде окончателно и трагично разбита от това разкритие на природа, която сега я изпълваше с ужас и отвращение, щом призна пред себе си истината за това, което видя. Срещу това си признание тя все още продължи да се бори отчаяно, защото, ако Джордж Феърфакс наистина докажеше това, което тя беше принудена да подозира, какво щеше да стане с нея, която сега бе толкова напълно и безвъзвратно в неговата власт?
	— Джордж — каза тя тихо, с престорено спокойствие, което бързото разтуптяно повдигане на гърдите й издаде, че се преструваше само на спокойна, — няма значение какъв е този мъж. Дължиш му живота си. Без него сега щеше да лежиш мъртъв в онази уличка в Ла Хача. Не можеш да направиш това, което казваш. Би било позор за теб.
	— Позор? Да бъде проклет позорът! — Той се засмя с грозния си и презрителен смях. — Ти просто не разбираш. Това е задължение ти казвам. Задължение на всеки честен джентълмен е да хване този пират и мошеник.
	Презрението се задълбочи в тъмните й очи, които продължаваха да го гледат толкова обезпокоително.
	— Сериозно? И ти казваш всичко това! Честно ли е да продадеш човека, който ти е спасил живота? За петдесет хиляди гвинеи, така ли? И това според теб е честно? Честен си като Юда, който продаде Спасителят ни за трийсет гроша.
	Той я погледна злобно. След това намери, както мошениците намират аргумент, за да се оправдае.
	— Ако това не ти харесва, можеш сама да се обвиняваш. Ако поради глупостта си не беше загубила бижутата, сега нямаше да се налага да правя това. Както е, това е просто Провидението в случая. Защото как иначе щях платя на Тим и екипажа си, и да закупя стоки в Ямайка и да платя за укрепването на „Херон“ срещу презокеанското ни пътешествие? Как иначе?
	— Как иначе! — Сега в гласа й имаше горчивина. — Как иначе, след като си загубих бижутата, а? Така е. За това ли беше всичко това? Моите бижута бяха за това? _„Que verguenza!“*_ — Риданието я разтърси. — _„Dios mio, que viltad!“*_
	[* Какъв срам!]
	[* Боже мой, каква подлост!]
	След това, вярвайки на надежда в отчаянието си, тя хвана ръката му с двете си ръце и промени тона си на умоляващ.
	— Джоргито…
	Но г-н Феърфакс, разбирате, не беше търпелив човек. Той не се остави да бъде измъчван повече. Отхвърли я със сила, която я накара да се блъсне в стената зад гърба си. Злият му нрав вече беше напълно събуден и сигурно би станал още по-свиреп, но рязкото движение причини болка в раненото му рамо.
	— Стига вече с това хленчене, момичето ми. Дявол да те вземе, ако не си ме накарала вече отново да кървя. Ще се месиш в неща, които разбираш, а не в моите работи. Смяташ ли, че един мъж трябва да бъде тормозен толкова много? Ще трябва да си промениш обноските, преди да се опознаем повече с тебе. И ще го направиш, за Бога! — И той настоятелно завърши: — Заминавай да си лягаш.
	Тъй като тя все още се бавеше, превита там, където я беше захвърлил, побеляла, ужасена и невярваща, дразнеща го с укора на погледа си, той повиши глас в ярост.
	— Чуваш ли ме? Отивай си в леглото, да те вземат дяволите! Тръгвай!
	Тя си отиде, без да каже нищо повече, толкова бързо и тихо, че го остави с усещането за нещо зловещо. Притеснен, внезапно от подозрение за предателство, което мина през ума му, той слезе предпазливо от леглото си въпреки състоянието си и се заклати към вратата, за да я шпионира оттам. И беше точно навреме, за да я види как изчезва през прага на каютата си отсреща, а миг по-късно, отвъд затворената врата, до него достигна звук на тъжни ридания от другата страна на каютата.
	Горната му устна се изви, докато я слушаше. Поне не й беше хрумнало да издаде намеренията му на капитан Блъд. Не че би имало голямо значение, ако го направи. Тим и шестте души на борда лесно биха обезвредили пирата, ако направеше проблеми. Все пак идеята можеше да й хрумне и би било по-безопасно да я предотврати.
	Той изрева името на Алкатрас, който лежеше изпънат и заспал на кърмовия шкаф. Стюардът, събуден от повикването, скочи да отговори и получи от Феърфакс строги и ясни заповеди да остане буден и да бъде нащрек, за да следи доня Изабел да не напуска каютата си. При нужда той трябваше да използва насилие, за да предотврати това.
	След това, с помощта на Алкатрас, Феърфакс изпълзя обратно до леглото си, настани се отново и скоро, от тежкия наклон към десния борд, който го информираше, че са поели вече по курса си, този човек, който смяташе, че бе натрупал богатство, си позволи най-накрая да потъне изтощен в дълбок сън.


>>	4

	Трябваше да им хрумне обаче, че наклонът на десния борд, толкова успокояващ за мистър Джордж Феърфакс, би трябвало да представлява загадка за капитан Блъд, ако случайно все още бе буден. И така се случи, че той беше буден.
	Беше свалил само палтото и обувките си и лежеше по риза и панталони в хамака, който му бяха метнали в задушното и тясно пространство на каютата, напразно опитваше да се унесе в дрямка, която все не го спохождаше. Беше зает, и то съвсем не със себе си. Не всички твърди пътища, които беше следвал, и разочарованията, които беше претърпявал, все още бяха достатъчни, за да угасят сантименталната му природа.
	В случая с малката девойка от дома на Сотомайор, той намери богато, макар и тревожно забавление за размислите си тази нощ. Беше объркан и обезпокоен от ситуацията, в която я откри, толкова напълно във властта на човек, който не беше просто и безпогрешно негодник, а също и груб егоист с малко ум и още по-малко сърце. Капитан Блъд размишляваше върху униженията и разбитото й сърце, които толкова скоро щяха да последват след увлечението на едно невинно момиче по точно такъв тип мъж, който бе придобил власт над нея чрез своята безспорна, но прекомерна сила и измамния жар на неговото ухажване. В сантименталните очи на пирата тя беше като гълъб в ноктите на ястреб и той би сключил сделка да я избави от тях, преди да бъде разкъсана на парчета.
	Но имаше вероятност, че в увлечението си тя нямаше да приветства това избавление и дори ако, като доказателство за изключение от правилото, тя трябваше да се вслуша в чувствата си, ако Блъд би могъл да поговори с нея, той осъзна, че не е в състояние да й предложи помощ, колкото и горещо да желаеше да го направи.
	С въздишка той се опита да отхвърли този проблем, на който не можеше да предложи щастливо разрешение, но продължаваше, докато онзи наклон в десния борд на кораба, който до този момент се движеше равномерно, не отклони вниманието му в друга посока. Възможно ли бе, чудеше се той, вятърът да се е променил толкова внезапно? Трябва да е така, защото нищо друго не би обяснило безспорния факт, поне нищо друго, което да изглежда разумно обяснено.
	Въпреки това той беше подтикнат да провери това. Той се измъкна от хамака, напипа палтото и обувките си, обу ги и си проправи път по пътеката към палубата на кораба. Тук един от екипажа беше клекнал върху капака на люка, тихо пеейки, а в началото на ниската кърма кормчията бе застанал на кормилото. Но Блъд не зададе въпроси на нито един от тях. Вместо това той предпочиташе да получи от небето информацията, която търсеше, а ясното звездно небе му каза всичко, което искаше да знае. Полярната звезда беше на половин мачта откъм десния борд. Така той научи изненадващата новина, че са сменили курса си.
	Винаги благоразумно недоверчив към всичко, което изглеждаше противно на разума, той се покатери на кърмата, за да потърси Тим. Той го видя да крачи там, едър силует на фона на светлината от двата високи фенера на кърмата, и пристъпи бързо към него.
	За капитана на кораба появата на капитан Блъд беше смущаваща за него в този момент. Той тъкмо се питаше дали на пътника им му е било дадено достатъчно време, за да заспи дълбоко, за да могат да го вържат в хамака му без излишни приказки. Съвземайки се от изненадата си, Тим весело приветства капитана, докато той се приближаваше към него по наклонената палуба.
	— Хубава нощ, сър.
	Блъд пое по обиколен път към целта си чрез отговор, който му служеше като тест.
	— Виждам, че вятърът се е променил.
	— Да, отговори помощникът с готовност. — Беше необичайно и внезапно. Започна да духа силно от юг.
	— Това ще ни забави да стигнем до Порт Роял.
	— Ако се задържи така. Но може би ще се промени отново.
	— Може би ще стане така — каза Блъд. — Ще се молим за това.
	Крачейки заедно, те бяха стигнали до перилата. Те се облегнаха на тях и погледнаха надолу към тъмната вода и белия, светещ ръб на вълната, която се извиваше от фланга на кораба.
	Блъд започна философски.
	— Странен и несигурен е този морски живот, Тим, оставен на милостта на вятъра, който духа, кара ни ту в една посока, ту в друга, понякога помага, понякога пречи, а понякога ни побеждава и унищожава. Предполагам, че обичаш живота си, Тим?
	— Що за въпрос! Разбира се, че аз обичам живота си.
	— И също се страхувате от смъртта, която е обща за всички нас?
	— По дяволите! Говориш като някой свещеник.
	— Може би. Виждаш ли, че е уместно да ти напомня, че си смъртен, Тим. Всички сме склонни понякога да го забравяме и да се излагаме на опасности, които са напълно ненужни. Смъртни опасности. Точно такава опасност, в каквато си в тази минута, Тим.
	— Какво означава това? — Тим вдигна лактите си от парапета.
	— А сега не мърдай — каза нежно Блъд. Ръката му беше в гърдите на палтото му и от тази част, под прикритието на плата, нещо твърдо и тръбесто беше плътно притиснато към страната на помощника точно под ребрата му. — Пръстът ми е на спусъка, Тим, и ако мръднеш внезапно, може да ме стреснеш и да го дръпна. Сложи лактите си обратно на парапета, Тим скъпи, докато говорим. Няма от какво да се страхуваш. Нямам намерение да те нараня, това е, при условие че си разумен, какъвто смятам, че ще бъдеш. Кажи ми сега, защо се връщаме към Материка?
	Тим ахна от смесена изненада и страх и страхът му може би беше по-голям, отколкото трябваше, защото вече знаеше без съмнение с кого трябва да си има работа. Потта бе избила на студени капки по челото му.
	— Връщаме се към Материка? — поколеба се той глупаво.
	— Точно така. Защо си поел тоя курс? И защо ме излъга одеве за южния вятър? Мислиш ли, че съм такъв глупак, че не мога да различа север от юг в ясна нощ като тази? Не си по-умен от един глупак, изглежда. Но освен ако не събереш достатъчно разум да не ме излъжеш отново, никога повече няма да излъжеш никого след тази вечер. Сега ще те попитам отново: Защо се връщаме към Материка? И не ми казвай, че Феърфакс е този, който продаваш с това.
	От страната на Тим настъпи замислена пауза придружена с тежко дишане. Блъд може и да го бе накарал да се страхува да излъже, но още повече се страхуваше той да каже и истината, тъй като беше такава, каквато беше.
	— Че кой друг трябва да бъде? — изръмжа той.
	— Тим, Тим! Пак ме лъжеш въпреки предупреждението ми. И твоите лъжи имат странното качество да ми казват истината. Защото, ако възнамеряваше да продадеш Феърфакс, щеше да тръгнеш към Ла Хача и ако се бяхте отправили към Ла Хача, никога нямаше да стигнете толкова далеч по този западен път, освен ако не сте луд идиот, какъвто според мен не вярвам да сте. Спестявам ти неприятностите да лъжеш отново, Тим, защото това — кълна се пред Бога — със сигурност ще бъде смъртта ти. Знаеш ли кой съм аз? Нека и аз да разбера истината за това. Нали така?
	Само защото знаеше кой е неговият събеседник, след като два пъти беше толкова лесно хванат в лъжата от проницателността на този човек, помощникът стоеше смразен и парализиран, без да се съмнява, че ако помръдне вътрешностите му ще бъдат пометени от този пистолет опрян в стомаха му. Страхът най-накрая изтръгна истината от него.
	— Да, капитане. Но…
	— Добре сега! Не се самоубивайте, като ми кажете още една лъжа, а и няма нужда. Няма нужда да ми казвате нищо повече. Знам останалото. Насочвате се към Картахена, разбира се. Това е пазарът за стоката, които носите, а маркиз Риконете е вашият купувач. Ако идеята е твоя, Тим, мога да ти го простя. Защото не ми дължиш нищо и няма никаква причина на света да не спечелиш петдесет хиляди гвинеи, като ме продадеш на Испания. Твоя ли бе идеята сега?
	Яростно Тим се позова на цялата небесна йерархия, за да засвидетелства, че не е направил нищо повече от това, освен че се е подчинил на заповедите на Феърфакс, който единствен бе измислил тази позорна идея да се отправи към Картахена. Той все още протестираше, когато Блъд се намеси в този поток от подсилени с богохулства твърдения.
	— Да, да вярвам ти. Имах чувството, че ме разпозна, когато говорех за слизане в Тортуга. Беше непредпазливо от моя страна. Но — лошо за него! Бях му спасил краставия живот и си мислех, че дори и най-лошият гвардеец на Карибите би се поколебал преди… Без значение вече. Кажи ми следното: какъв дял трябваше да получиш от кървавите пари, а Тим?
	— Той ми обеща пет хиляди гвинеи, — каза Тим, с посърнал глас.
	— Слава на Бога! И това ли е всичко? Не си сключил добра сделка и това не е единствената глупост, която си сторил. Колко дълго смяташе, че щеше да си жив, за да се насладиш на парите? Или може би не си помислил върху това. Е, помисли сега, Тим, и може би ще ти хрумне, че когато се разчуе, и след както стане известно, как си ги спечелил, моите пирати щяха да те преследват до края на всички морета. Трябва да помислиш и върху тези неща, Тим, когато станеш партньор с негодник. Ще бъде по-разумно да се разделиш с него, момчето ми. И ако искаш пет хиляди гвинеи, вярвай ми, все още можеш да си ги спечелиш, като приемеш заповедите ми, докато съм на борда на този бриг. Направи това и можеш да дойдеш за парите в Тортуга, когато пожелаеш, и бъди сигурен, че никой нищо няма да ти стори. Имаш думата ми за това. А аз съм капитан Блъд.
	На Тим не му трябваше много време за размисъл. От черната сянка на неизбежната смърт, която се беше надвесила над него, той внезапно видя себе си не само в безопасност, но и с награда, толкова голяма, колкото и тази, която злобата щеше да му донесе, и освободен от онези пренебрегнати рискове, към които Блъд току-що беше обърнал вниманието му.
	— Приемам Всевишния за мой свидетел… — започна той с плам, когато Блъд отново го прекъсна.
	— Сега не си хабете слюнката в клетви, защото нямам много доверие в тях. Моето доверие е в златото, което предлагам от една страна и оловото от друга. Няма да те оставя от този момент, Тим. Мисля ти доброто, момчето ми. И ако махна пистолета си от ребрата ти, не си мисли нищо друго. Той ще си остава зареден и готов. Надявам се, че нямаш собствен пистолет в себе си.
	Той прокара лявата си ръка по тялото на помощника, докато говореше, за да се увери в това.
	— Много добре. Няма да се връщаме наново, както може би предполагате, защото все още ще пътуваме към Материка. Но не и в Картахена. Ще държим курс към Ла Хача. Така че просто ще отидем до кърмата заедно и ще им наредите да преместят кормилото. Вече достатъчно сме държали курс на запад. Сега вече е време да го сменим на друга линия, ако искаме да стигнем в Ла Хача до сутринта. Хайде ела сега.
	Помощникът послушно отиде с него и от перилата премести ръцете си на кормилото. Когато всичко беше готово, прозвуча дълбокият му глас.
	— Отпуснете и теглете! — И миг по-късно, в отговор, предните части се завъртяха шумно, палубата се изравни и след това се наклони към левия борд, а брига се насочи на югоизток.


>>	5

	През цялата онази ясна юнска нощ капитан Блъд и капитанът на „Херон“ останаха един до друг на кърмата на брига, независимо дали седяха или стояха прави, или отиваха заедно до перилата, за да дадат заповеди на екипажа. И въпреки че гласът винаги беше на Тим, заповедите винаги идваха от капитан Блъд. Тим не му създаваше никакви проблеми, никога не му хрумна да промени положението на нещата, което толкова подхождаше на неговата личност на негодник. Конфликта, който може би щеше да има с Феърфакс, не го притесняваше.
	През повечето време между тях цареше мълчание. Но когато първата сивкава светлина на зората пропълзя над морето, Тим се осмели да зададе един въпрос, който го смущаваше.
	— Убийте ме, ако разбирам защо искате да се върнете в Ла Хача. Мислех, че също бягате от там. Защо иначе изобщо се съгласихте да останете на борда, когато вдигнахме котва?
	Блъд се засмя тихо.
	— Може би ще е по-добре да узнаеш. Така ще можете по-добре да обясните нещата на г-н Феърфакс, в случай че не са му съвсем ясни.
	— Може и да ви е трудно да повярвате в това, което знаете за мен, но в природата ми има жилка на рицарство, остатък от по-добри времена, защото, наистина, същото това рицарство ме направи това, което съм в момента. И не бива да предполагате, че връщам Феърфакс в Ла Хача и по този начин отмъщавам за семейството на Сотомайор. Защото изобщо не ме интересува какво може да се случи с безчестника и по природа не съм отмъстителен човек. Това е заради малката идалга, за която се тревожа. Изцяло за нейна сметка е, че се връщаме, сега, след като изучих мръсната душа на този човек, на който тя така сляпо се е доверила. Ще я върнем при семейството й, Тим, здрава и читава, слава Богу. Това е една малка благодарност, която вероятно ще получа за това от нея. Но това може да дойде по-късно, когато, с по-зрели познания за света, тя може да има някакъв поглед към Ада, от който сега я освобождавам.
	Това беше нещо извън разбиранията на Тим. Той изруга в изумлението си. Също така това излагаше на опасност, струваше му се, петте хиляди гвинеи, които му бяха обещани.
	— Но ако сте бягали от Ла Хача, трябва да има някаква опасност и за вас там. Забравяте ли това?
	— Повярвай ми, никога досега не съм познавал опасност, която може да ми попречи да направя това, което съм намислил. И съм се решил вече да го сторя.
	Това убеди Тим в онази жилка на рицарството, с която Блъд се хвалеше, качество, което едрият господар на „Херон“ не можеше да не приеме като достоен недостатък в характера с такова съвършенство на негодник. Отпред растящата дневна светлина откриваше очертанията на бреговата линия. Но седем камбани бяха направени, преди още да започнат да се люлеят в зеленикавата вода на устието на пристанището на Рио де ла Хача, а слънцето вече грееше високо от лявата им страна.
	Те се спуснаха, за да потърсят място, където да хвърлят котва и от перилата на кърмата вече измореният и със замаяни очи Тим все така продължаваше да бъде устата за високия мъж, който се беше вкопчил в него като негова сянка.
	— Кажи им да я спуснат.
	Беше издадена заповед, последвана от издрънчаването от веригата и „Херон“ застана на котва на четвърт миля от пристана.
	— Сега съберете целия екипаж на главната палуба.
	Когато шестимата мъже, съставляващи екипажа на брига, се събраха там, последваха следващите инструкции на Блъд.
	— Кажи им да отворят капака на главния люк.
	Това беше направено веднага.
	— Сега наредете всички да слязат в трюма. Кажете им, че трябва да го приготвят, за вземане на товар на борда.
	Може би това ги беше озадачило, но те не се поколебаха да се подчинят и когато и последният човек изчезна в мрака, Блъд придърпа спътника си.
	— Ще отидеш и ще се присъединиш към тях, Тим, ако обичаш.
	Настъпи моментен бунт.
	— Убийте ме, капитане, не можете ли.
	— Ще отидеш и ще се присъединиш към тях — настоя Блъд. — Веднага.
	Под принудата на този тон и на толкова сините и студени очи, които го гледаха със смъртоносна заплаха, съпротивата на Тим се пречупи и той послушно се спусна в трюма.
	Капитан Блъд, който го следваше плътно по петите, мигновено премести резето на люка и го заключи, безчувствен към бурята от вой на онези, които той по този начин затвори в основата на брига. Шумът, който нададоха, събуди г-н Феърфакс от дълбокия си сън от едната страна в каютата си и доня Изабел от унилата апатичност от другата.
	Г-н Феърфакс, осъзнавайки веднага, че са на котва, и озадачен до степен на безпокойство от факта, чудейки се дали наистина бе могъл да спи цяла нощ и целия следващ ден, стана сковано от дивана си и се затътри към борда. Случи се да погледне към откритото море, така че всичко, което видя, беше зелената развълнувана вода и няколкото лодки, които бяха на близко разстояние от тях. От това му стана ясно, че бяха в пристанище. Но в кое пристанище? Беше невъзможно да са в Картахена? Но ако не бяха в Картахена, къде, по дяволите, бяха?
	Той все още си задаваше този въпрос, когато вниманието му беше привлечено от звуци идващи от предната кабина. Можеше да чуе гладкия глас на Алкатрас, издигнат в разтревожен и настоятелен протест.
	— Заповедите, госпожо, са да не излизате от каютата си. Заповедите на капитана, госпожо.
	Доня Изабел, която от прозорчето си от другата страна на брига беше видяла и разпознала залива на Рио де ла Хача, без да разбере как са пристигнали там и без дори да помисли да попита, изхвърча задъхана от каютата си. Решителният негър, който се изправи срещу нея и така попречи на устремния и бяг, като едва не я препъна в отчаянието си да я спре.
	— Моля те, Алкатрас. Умолявам те! — В това си вдъхновение тя грабна перлите от косата си и ги откъсна. След това му ги подаде.
	— Давам ти ги, Алкатрас. Пусни ме да мина.
	Какво щеше направи, като мине и дори да се изкачи на палубата, не спря да се замисли. Предлагаше всичко, което и беше останало, за да подкупи преминаването на първото си препятствие. Очите на негъра блестяха жадно. Но страхът от Феърфакс, който може би беше вече буден и можеше да подслушва, беше по-силен от алчността му. Той затвори очи и поклати глава.
	— Заповедите на капитана, госпожо — повтори той.
	Тя се огледа на ляво и на дясно, както би направило преследвано животно, търсейки начин за бягство, и отчаяните й очи се спряха на няколко пистолета върху бюфета срещу предната преграда на кабината. Това беше достатъчно. Движението й бе толкова внезапно, че успя да го изненада и тя скочи към тях, стигна ги и се обърна отново, за да се изправи срещу него с по един пистолет във всяка ръка, докато перлите, които я бяха провалили, се търкаляха пренебрегнати по пода на кабината.
	— Махни се от пътя ми, Алкатрас!
	Пред тази страховита заплаха негърът се отдръпна назад в крещяща тревога, а дамата изскочи безпрепятствено и се отправи към палубата.
	Там, Блъд вече приключваше подготовката си за това, което тепърва предстоеше. По-голямата част от безпокойството му за близкото бъдеще беше смекчено от гледката на холандския кораб с широките бордове, който трябваше да го отведе обратно в Кюрасао, изминал пътя си и верен на сделката, сключена с него.
	Но преди да помисли да се качи на борда на Холандеца, той щеше да изведе избягалата идалга на брега, независимо дали това щеше да й хареса или не, и дори ако трябваше да я накара насила. Така той се зае с приготовленията си. Той освободи въжето за изтегляне на голямата лодка от нейната стойка и я обърна напред към подножието на бордовата стълба. След това той се отправи към прохода, водещ към кърмата, в търсене на дамата, за чиито ползване щеше да бъде взета лодката. Беше на един ярд от вратата, когато тя внезапно и рязко се отвори и той се озова за свое учудване срещу доня Изабел и двата й пистолета.
	Размахвайки оръжията си срещу него, с дрезгав глас, тя се обърна към него така, както се беше обърнала към Алкатрас.
	— Махни се от пътя ми! Махни се от пътя ми!
	Капитан Блъд по него време се бе изправял срещу оръжия от всякакъв вид с невъзмутима смелост. Но след тази случка трябваше да си признае, че го бе обзела паника пред заплахата от онези пистолети, размахвани от треперещите ръце на една жена. Подтикнат от тях към пъргавина способна само за него, той отскочи настрани и се притисна към една преграда в най-бързо подчинение.
	Той беше подготвен за най-голямата съпротива срещу добрите си намерения към нея, но не и за съпротива, изразена по толкова безкомпромисен и смъртоносен начин. Изненадата му беше такава, че за момент го лиши от всякакво действие. Когато все пак се съвзе от нея, той успя да устои мрачно спокоен пред страха и паниката, която сега долавяше в дамата с пистолетите.
	— Къде е Тим? — попита тя. — Необходим ми е! Трябва веднага да сляза на брега. Веднага!
	Блъд издаде въздишка на облекчение.
	— Слава Богу! Значи дойдохте на себе си по свое собствено желание? Но може би още не знаете къде се намираме?
	— О, аз знам къде съм. Аз знам… — И там, внезапно, тя млъкна, втренчена с разширени очи в този мъж, чието място на борда на този кораб внезапно беше обхванато от възбудените и сетива. Присъствието му, изправено пред нея сега, само я озадачи. — Но ти… вие… — тя се запъна, задъхана. — Ти не знаеш. Вие сте в голяма опасност, сър.
	— Аз съм в опасност, госпожо, защото вие още размахвате тези пистолети срещу мен. Свалете ги. Свалете ги, госпожо, за Бога, преди да е станала някаква злополука с тях.
	След като го послуша и свали ръцете си, той я хвана за ръката.
	— Елате тогава с мен на брега, след като искате да отидете там. Слава Богу! Спестявате ми много неприятности, тъй като възнамерявах да ви отведа на брега, независимо дали искате да отидете или не. Хайде!
	Но в своето изумление тя се съпротивляваше, посочвайки към жеста на ръката му, настоявайки за обяснение.
	— Казвате, че искате да ме отведете на брега?
	— Защо иначе смятате, че те върнах в Ла Хача? Защото тази сутрин се върнахме тук по моя инициатива. Казват, че нощта давала добър съвет, но аз едва ли се надявах, че една нощ на борда на този бриг щеше да ви даде такъв отличен съвет, какъвто изглежда сте получили.
	И той отново и нетърпеливо се опита да я избута напред.
	— Върнали сте ме обратно? Вие? Капитан Блъд!
	Това го накара да се спре. Ръката му се отпусна. Очите му се присвиха.
	— Значи знаете и за това, така ли? Бях сигурен, че той ще ви каже. Негодникът каза ли ви също така, че възнамеряваше да ме продаде?
	— Ето защо искам да сляза на брега, — каза тя. — Ето защо благодаря на Бог, че се върнах в Ла Хача.
	— Разбирам. Разбирам. — Но очите му все още бяха сериозни. — И когато ви оставя на брега, мога ли да ви вярвам, че ще си мълчите, докато не си тръгна от тук?
	В погледа й имаше гневен укор. Тя издаде напред малката си заострена брадичка.
	— Вие ме обиждате, сър. Бих ли могла да ви предам? Как можете да мислите това?
	— Не мога да мисля. Но все пак бих искал да съм сигурен.
	— Снощи ви казах какво мисля за вас.
	— Да, така беше. И Бог знае, че имаш причина сега да мислиш още по-добре за мен тази сутрин. Ела тогава.
	Той я поведе през палубата, покрай люка, от който все още се чуваха гневните звуци на затворниците, до корабната стълба и после надолу в чакащата ги голяма лодка. Добре, че не бяха се забавили повече, тъй като той не успя още да се отдалечи и две лица ги погледнаха надолу от горната част на стълбата на главната палуба, едното черно, другото ужасно бяло в своята бледност и ужасно в яростта си, която го беше сгърчила в момента. Господин Феърфакс с помощта на Алкатрас се бе довлякъл до палубата точно когато Блъд и дамата стигнаха до лодката.
	— Добро утро и на теб, Джоргито! — поздрави го Блъд. — Доня Изабел ще слезе на брега с мен. Но нейният брат и всички от семейството на Сотомайор скоро ще дойдат при нас и има съмнение, че ще доведат и _alcalde_ със себе си. Те ще поправят грешката, която аз направих снощи, след като спасих гадния ти живот.
	— О, не това! Не искам това — призова го доня Изабел.
	Блъд се засмя, докато се навеждаше към веслата си.
	— Мислите ли, че ще чака? Това ще го ускори при изваждането на резето от люка, за да потегли отново. Въпреки че един дявол знае къде ще отиде сега. Със сигурност не и в Картахена. Идеята, която възприе, за да отиде там, ме убеди, че не е подходящият съпруг за ваша милост, и реших да ви върна при семейството ви.
	— Това ме накара също да пожелая да се върна, — каза тя с много замислени тъмни очи. — Цяла нощ се молих за чудо и ето че на молитвата ми бе отвърнато. От вас. — Тя го погледна с нарастващо учудване в светлото си малко лице. — Все още не знам как успяхте да го направите.
	— Ах! — каза той и за миг се спря да си отдъхне на веслата. Той се изправи и седна много изправен на седалката, а мършавото му, безстрашно лице се озари от полушеговита, полусамодоволна усмивка. — Аз съм капитан Блъд.
	Но преди да стигнат до пристана, нейната настойчивост бе изкопчила по-пълно обяснение от него и то внесе голяма нежност в очите й, плувнали в сълзи. Той прекара лодката през гъмжилото от плавателните съдове с техните шумни обитатели до измитите от морето стъпала на пристана и изскочи под погледа на доста любопитни и въпросителни очи, за да й подаде ръка от кърмата на лодката, където тя бе седнала.
	Все още държейки ръката й, той каза:
	— Ще ми простите, но не бих искал да се бавя повече.
	— Да, да. Тръгвайте. И Бог да върви с вас. — Но все още не освобождаваше ръката му. Тя се наведе по-близо към него. — Снощи си помислих, че сте изпратен от Небето да спасите… този човек. А днес знам, че бяхте изпратен, за да спасите мен. Винаги ще го помня.
	Фразата й трябва да се бе запечатала приятно в паметта му, както съдим от отговора му, като той веднага отвърна на поздрава на капитана на холандския бриг. Тъй като с похвално благоразумие, спомняйки си, че дон Франсиско де Виламарга е все още в Ла Хача, трябваше да се лиши от удоволствието от една такава благодарност, с която семейството на Сотомайор можеше би беше склонно да го обсипе, и се оттласна здраво, докато борда му не се допря до издутия корпус на този тъй подходящо в случая точен холандец. Класенс, боцманът, беше на главната палуба, за да го поздрави, когато той се изкачи на борда.
	— Рано сте станали, сър — похвали го усмихнатият зачервен холандец.
	— Точно както е присъщо за пратеника на Небето — беше загадъчният му отговор, в който дълго време след това Майнхиър Класенс напразно търсеше шегата, която той трябваше да съдържа. Те бяха в процеса на вдигане на котва, когато „Херон“*, с издути платна, премина покрай тях в посока към морето, недоволна, разярена и страшна чапла, поела към един далечен полет поради съседството си с ястребите. И в цялото това приключение това нещо беше единственото съжаление на капитан Блъд.
	[* „Heron“ — чапла. — Б.‍пр.‍]
